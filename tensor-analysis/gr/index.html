<!DOCTYPE html>
<html lang="el">
<head>
<meta charset="UTF-8">
<title>Τανυστική Ανάλυση - FreeMath13</title>
<meta name="description" content="Περιεχόμενα: τι είναι οι τανυστές, βασικά στοιχεία τανυστών, πράξεις τανυστών, μετασχηματισμοί συντεταγμένων, ορισμός τανυστών, συνήθης και συναλλοίωτη διαφόριση.">
<meta name="author" content="Γιώργος Μακρής">
<meta name="viewport" content="width=device-width, initial-scale=1.0">
<script src="/mathjax.v1.js" defer></script>
<script src="/menu.v1.js" defer></script>
<script src="/back-to-top.v1.js" defer></script>
<script src="/apply-settings.v1.js" defer></script>
<script src="/colors.v1.js" defer></script>
<link rel="stylesheet" href="/style.v1.css">
<link rel="alternate" hreflang="en" href="https://freemath13.com/tensor-analysis/">
<link rel="alternate" hreflang="el" href="https://freemath13.com/tensor-analysis/gr/">
<link rel="canonical" href="https://freemath13.com/tensor-analysis/gr/">
<link rel="alternate" hreflang="x-default" href="https://freemath13.com/tensor-analysis/">
<link rel="apple-touch-icon" sizes="180x180" href="/apple-touch-icon.v1.png">
<link rel="icon" type="image/png" sizes="32x32" href="/favicon-32x32.v1.png">
<link rel="icon" type="image/png" sizes="16x16" href="/favicon-16x16.v1.png">
<link rel="manifest" href="/site.v1.webmanifest">
<meta property="og:site_name" content="FreeMath13">
<meta property="og:title" content="Τανυστική Ανάλυση - FreeMath13">
<meta property="og:description" content="Περιεχόμενα: τι είναι οι τανυστές, βασικά στοιχεία τανυστών, πράξεις τανυστών, μετασχηματισμοί συντεταγμένων, ορισμός τανυστών, συνήθης και συναλλοίωτη διαφόριση.">
<meta property="og:type" content="website">
<meta property="og:url" content="https://freemath13.com/tensor-analysis/gr/">
</head>
<body>
<div class="start-of-page" aria-hidden="true"></div>
<a href="#intro" class="doNotStyle" id="accessibility-link">Μεταφορά Στο Κύριο Μέρος Της Σελίδας</a>
<header>
<div id="title"><h1>Τανυστική Ανάλυση</h1></div>
<div class="dropdown-menu">
<button class="menu-button" aria-expanded="false" aria-controls="access-links" aria-label="Χρήσιμα Links"><span></span><span></span><span></span></button>
<nav id="access-links" class="menu-links">
<h2>Χρήσιμα Links</h2><ul>
<li><a href="/accessibility/gr/" class="doNotStyle">Ρυθμίσεις Προσβασιμότητας</a></li>
<li><a href="/gr/" class="doNotStyle">Αρχική Σελίδα</a></li>
<li><a href="/library/gr/" class="doNotStyle">Βιβλιοθήκη Μαθημάτων</a></li>
<li><a href="/help/gr/" class="doNotStyle">Βοήθεια</a></li>
</ul>
</nav>
</div>
<div class="logo-container">
<img src="/android-chrome-512x512.v1.png" alt="">
<span>FreeMath13</span>
</div>
<hr>
<div id="settings">
<div id="settings_box1">
<h2>Γλώσσα:</h2>
<p class="language">ΕΛΛΗΝΙΚΑ</p>
<hr>
<p class="center">Άλλες γλώσσες:</p>
<a href="/tensor-analysis/" class="language">ENGLISH</a>
</div>
<div id="settings_box2">
<h2>Θέματα:</h2>
<div class="center">
<button id="defaultMode">Προεπιλογή</button>
<button id="lightMode">Φωτεινό</button>
</div>
<div class="center">
<button id="darkMode">Σκοτεινό</button>
<button id="darkMode2">FreeMath13</button>
</div>
<div class="center">
<a href="/custom-mode/gr/" id="customMode">Δημιουργία Θέματος</a>
</div>
</div>
</div>
<hr>
<h2>Περιεχόμενα</h2>
<nav><ul>
<li><a href="#intro">Εισαγωγή</a></li>
<li><h3>Προαπαιτούμενες Γνώσεις</h3><ul>
<li><a href="#prerequisites">Προαπαιτούμενα Μαθήματα</a></li>
<li><a href="#Kroneckers-Delta">Δέλτα Του Kronecker</a></li>
<li><a href="#covectors">Γραμμικές Μορφές</a></li>
<li><a href="#dual-spaces">Δυικοί Χώροι</a></li></ul></li>
<li><h3>Βασικά Στοιχεία Τανυστών</h3><ul>
<li><a href="#basic-concepts">Τι Είναι Οι Τανυστές</a></li>
<li><a href="#order-of-tensors">Τάξη Τανυστών</a></li>
<li><a href="#tensor-types">Τύποι Τανυστών</a></li>
<li><a href="#Einsteins-convention">Σύμβαση Του Einstein</a></li></ul></li>
<li><h3>Πράξεις Τανυστών</h3><ul>
<li><a href="#addition-and-subtraction">Πρόσθεση Και Αφαίρεση</a></li>
<li><a href="#scalar-multiplication">Βαθμωτός Πολλαπλασιασμός</a></li>
<li><a href="#multiplication">Πολλαπλασιασμός</a></li>
<li><a href="#contraction">Συστολή</a></li></ul></li>
<li><h3>Μετασχηματισμοί Συντεταγμένων Σε Συστήματα Γραμμικών Συντεταγμένων</h3><ul>
<li><a href="#intro-to-coordinates-transformation">Εισαγωγή</a></li>
<li><a href="#vector-coordinates-transformation">Μετασχηματισμός Συντεταγμένων Διανυσμάτων</a></li>
<li><a href="#covector-coordinates-transformation">Μετασχηματισμός Συντεταγμένων Γραμμικών Μορφών</a></li>
<li><a href="#tensor-coordinates-transformation">Μετασχηματισμός Συντεταγμένων Οποιουδήποτε Τανυστή</a></li></ul></li>
<li><h3>Μετασχηματισμοί Συντεταγμένων Σε Συστήματα Καμπυλόγραμμων Συντεταγμένων</h3><ul>
<li><a href="#curvilinear-coordinates">Καμπυλόγραμμες Συντεταγμένες</a></li>
<li><a href="#tensor-coordinates-transformation-2">Μετασχηματισμός Συντεταγμένων Οποιουδήποτε Τανυστή</a></li></ul></li>
<li><h3>Ορισμός Τανυστών</h3><ul>
<li><a href="#multilinear-maps">Πολυγραμμικές Μορφές</a></li>
<li><a href="#tensor-product-spaces">Χώροι Τανυστικού Γινομένου</a></li>
<li><a href="#tensors-definition">Ορισμός Τανυστών</a></li>
<li><a href="#how-to-check-if-something-is-a-tensor">Πως Ελέγχουμε Αν Ένα Μαθηματικό Αντικείμενο Είναι Τανυστής</a></li></ul></li>
<li><h3>Μετρικός Τανυστής</h3><ul>
<li><a href="#metric-tensor">Ορισμός</a></li>
<li><a href="#examples-of-metric-tensor">Παραδείγματα</a></li>
<li><a href="#uses-of-metric-tensor">Χρήσεις</a></li></ul></li>
<li><h3>Διαφόριση Τανυστών</h3><ul>
<li><a href="#ordinary-partial-differentiation">Συνήθης Διαφόριση</a></li>
<li><a href="#covariant-differentiation">Συναλλοίωτη Διαφόριση</a></li></ul></li>
<li><h3>Τανυστική Μορφή Γνωστών Μαθηματικών Εννοιών</h3><ul>
<li><a href="#tensor-form-of-gradient">Κλίση (Ανάδελτα)</a></li>
<li><a href="#tensor-form-of-divergence">Απόκλιση</a></li>
<li><a href="#tensor-form-of-curl">Στροβιλισμός</a></li>
<li><a href="#tensor-form-of-Laplacian">Λαπλασιανή</a></li></ul></li>
</ul></nav>
<p>Οι προτάσεις που ξεκινούν με θαυμαστικό μπορούν να μετακινηθούν οριζόντια αν δε χωράνε στην οθόνη.</p>
<hr>
</header>
<main>
<h2 id="intro">Εισαγωγή</h2>
<p>Η <b>Τανυστική Ανάλυση</b> είναι ένα από αυτά τα μαθήματα που στην αρχή μπορεί να φαίνονται τρομαχτικά, αλλά το περιεχόμενο και οι χρήσεις τους τα κάνουν αδύνατο να τα αγνοήσεις.</p>
<p>Με εφαρμογές στη διαφορική γεωμετρία, τη γενική θεωρία της σχετικότητας, τη ρευστομηχανική και πολλά άλλα, αποτελούν ένα απαραίτητο εργαλείο για μαθηματικούς, φυσικούς και μηχανικούς.</p>
<p>Είτε είναι υποχρεωτικό μάθημα του πανεπιστημίου σας, είτε μάθημα επιλογής που σας κίνησε την περιέργεια, μείνετε μαζί μας για να μάθετε όλα όσα χρειάζεστε για τους τανυστές.</p>
<hr>
<h2 id="prerequisites">Προαπαιτούμενες Γνώσεις</h2>
<p>Για να παρακολουθήσετε το συγκεκριμένο μάθημα, θα πρέπει να έχετε βασικές γνώσεις γραμμικής άλγεβρας και απειροστικού λογισμού.</p>
<p>Όλα όσα χρειάζεστε περιλαμβάνονται στα μαθήματα:</p>
<ul>
<li><a href="/linear-algebra-I/gr/">Γραμμική Άλγεβρα <span class="consolas">I</span></a></li>
<li><a href="/calculus-III/gr/">Απειροστικός Λογισμός <span class="consolas">III</span></a></li>
</ul>
<p>Χρειάζονται και μερικές ακόμη έννοιες που θα εξηγήσουμε τώρα.</p>
<h3 id="Kroneckers-Delta">Δέλτα Του Kronecker</h3>
<p>Το Δέλτα του Kronecker ορίζεται ως \(δ_{ij}=\begin{cases} 0 \text{ , αν } i\neq j \\ 1 \text{ , αν } i=j \end{cases}\)</p>
<p>Ανάλογα την περίπτωση, ίσως το δείτε και ως \(δ^i_j\) ή και \(δ^{ij}.\)</p>
<p>Για παράδειγμα, αν τα \(i,j\) παίρνουν τις τιμές \(1,2:\)</p>
<ul>
<li>\(δ_{11}=δ_{22}=1\)</li>
<li>\(δ_{12}=δ_{21}=0\)</li>
</ul>
<h4>Γενικευμένο Δέλτα Του Kronecker</h4>
<p>Ορίζεται ως:</p>
<p class="math-container big">\(\quad ! \quad δ^{i_1\,i_2\,\dots\,i_n}_{j_1\,j_2\,\dots\,j_n}=\begin{cases} +1 \text{ , αν το } \{j_1,j_2,\dots,j_n\} \text{ είναι άρτια μετάθεση του } \{i_1,i_2,\dots,i_n\} \\ -1 \text{ , αν το } \{j_1,j_2,\dots,j_n\} \text{ είναι περιττή μετάθεση του } \{i_1,i_2,\dots,i_n\} \\ 0 \text{ , αν τουλάχιστον δύο από τα } j_1,j_2,\dots,j_n \text{ ή τουλάχιστον δύο από τα } i_1,i_2,\dots,i_n \text{ έχουν την ίδια τιμή.}\end{cases}\)</p>
<p>Άρτια μετάθεση σημαίνει ότι διαφέρουν σε άρτιο αριθμό θέσεων.</p>
<p>Περιττή μετάθεση σημαίνει ότι διαφέρουν σε περιττό αριθμό θέσεων.</p>
<p>Για παράδειγμα, αν τα \(i_1,i_2,j_1,j_2\) παίρνουν τις τιμές \(1,2:\)</p>
<ul>
<li>\(δ^{1\,1}_{1\,1}=δ^{1\,1}_{1\,2}=δ^{1\,1}_{2\,1}=δ^{1\,1}_{2\,2}=0\)</li>
<li>\(δ^{2\,2}_{1\,1}=δ^{2\,2}_{1\,2}=δ^{2\,2}_{2\,1}=δ^{2\,2}_{2\,2}=0\)</li>
<li>\(δ^{1\,2}_{1\,1}=δ^{1\,2}_{2\,2}=δ^{2\,1}_{1\,1}=δ^{2\,1}_{2\,2}=0\)</li>
<li>\(δ^{1\,2}_{1\,2}=δ^{2\,1}_{2\,1}=1\)</li>
<li>\(δ^{1\,2}_{2\,1}=δ^{2\,1}_{1\,2}=-1\)</li>
</ul>
<h3 id="covectors">Γραμμικές Μορφές</h3>
<p>Οι <b>γραμμικές μορφές (ή γραμμικά συναρτησοειδή)</b> είναι γραμμικές απεικονίσεις \(ω:V\to\mathbb{R},\) όπου \(V\) ένας \(n-\)διάστατος διανυσματικός χώρος συνήθως πάνω από το \(\mathbb{R}.\)</p>
<p>Είναι δηλαδή γραμμικές συναρτήσεις που δέχονται ένα διάνυσμα και παράγουν έναν πραγματικό αριθμό.</p>
<p>Στον \(V=\mathbb{R}^n\) με Καρτεσιανές συντεταγμένες, η μορφή τους είναι η \(ω(x_1,\dots,x_n)=ω_1x_1+\dots+ω_nx_n,\) με \(ω_i\in\mathbb{R}.\)</p>
<p>Τα \((ω_1,\dots,ω_n)\) λέγονται <b>συντεταγμένες ή συνιστώσες</b> της γραμμικής μορφής.</p>
<p>Για παράδειγμα, μια γραμμική μορφή είναι η \(ω:\mathbb{R}^2\to\mathbb{R}\) με τύπο \(ω(x,y)=x+y.\) Οι συντεταγμένες της είναι οι \((1,1).\)</p>
<h3 id="dual-spaces">Δυικοί Χώροι</h3>
<p>Το σύνολο όλων των γραμμικών μορφών \(ω:V\to\mathbb{R},\) συμβολίζεται με \(V^*.\)</p>
<p>Ορίζουμε την πρόσθεση και τον βαθμωτό πολλαπλασιασμό τους ως:</p>
<ul>
<li>\(+:V^*\to V^*\) με \((ω_1+ω_2)(\vec{v})=ω_1(\vec{v})+ω_2(\vec{v})\)</li>
<li>\(\cdot:\mathbb{R}\times V^*\to V^*\) με \((c\cdot ω)(\vec{v})=c\cdot ω(\vec{v})\)</li>
</ul>
<p>Η τριάδα \((V^*,+,\cdot)\) λέγεται <b>δυικός χώρος</b> του διανυσματικού χώρου \(V.\)</p>
<h4>Βάση Δυικού Χώρου</h4>
<p>Αν \(B_V=\{e_1,\dots,e_n\}\) είναι μια βάση του \(V,\) τότε η βάση του δυικού χώρου \(V^*\) ορίζεται ως \(B_{V^*}=\{e^1,\dots,e^n\}\) με \(e^i(e_j)=δ^i_j\)</p>
<p>Τα \(i\) στα \(e^i\) δεν είναι δυνάμεις, είναι δείκτες που απλά βρίσκονται πάνω αντί για κάτω.</p>
<p>Θα δούμε στην ενότητα των μετασχηματισμών γιατί συμβαίνει αυτό.</p>
<h5>Πως Βρίσκουμε Την Δυική Βάση</h5>
<p>Η Δυική βάση δεν βρίσκεται μόνη της, βρίσκεται ως προς μία βάση του διανυσματικού χώρου.</p>
<p>Για παράδειγμα, στον \(\mathbb{R}^2,\) μία βάση είναι η \(B=\{(0,1),(1,0)\}.\)</p>
<p>Δηλαδή \(e_1=(0,1)\) και \(e_2=(1,0).\)</p>
<p>Η δυική βάση ως προς την \(B,\) αποτελείται από δύο γραμμικές μορφές \(e^1,e^2:\mathbb{R}^2\to\mathbb{R}\) με τύπους της μορφής \(e^1(x,y)=ax+by\) και \(e^2(x,y)=cx+dy\) αντίστοιχα.</p>
<p>Για να βρούμε τα \(a,b,c,d,\) αξιοποιούμε τον ορισμό της δυικής βάσης. Δηλαδή:</p>
<p class="math-container">\(\quad ! \quad e^1(e_1)=δ^1_1 \iff e^1(0,1)=1 \iff a\cdot 0+b\cdot 1=1 \iff b=1\)</p>
<p class="math-container">\(\quad ! \quad e^1(e_2)=δ^1_2 \iff e^1(1,0)=0 \iff a\cdot 1+b\cdot 0=0 \iff a=0\)</p>
<p class="math-container">\(\quad ! \quad e^2(e_1)=δ^2_1 \iff e^2(0,1)=0 \iff c\cdot 0+d\cdot 1=0 \iff d=0\)</p>
<p class="math-container">\(\quad ! \quad e^2(e_2)=δ^2_2 \iff e^2(1,0)=1 \iff c\cdot 1+d\cdot 0=1 \iff c=1\)</p>
<p>Άρα, η δυική βάση ως προς την \(B,\) είναι η \(\{e^1,e^2\}\) με \(e^1(x,y)=y\) και \(e^2(x,y)=x\)</p>
<hr>
<h2 id="basic-concepts">Βασικά Στοιχεία Τανυστών</h2>
<br>
<h3>Τι Είναι Οι Τανυστές</h3>
<p>Δεν έχει νόημα να αναφέρουμε από τώρα τον επίσημο ορισμό των τανυστών, καθώς πιθανότατα θα σας μπερδέψει περισσότερο από όσο θα σας βοηθήσει.</p>
<p>Ένας πιο απλός ορισμός, ο οποίος όμως χρησιμοποιείται για να πάρετε μία ιδέα του τι είναι οι τανυστές και δεν αντικαθιστά τον επίσημο, είναι ο ακόλουθος:</p>
<p>"Οι τανυστές είναι μαθηματικά αντικείμενα τα οποία είναι ανεξάρτητα από το σύστημα συντεταγμένων που χρησιμοποιούμε για να τα περιγράψουμε."</p>
<p>Για παράδειγμα, ένα διάνυσμα \(\vec{v}=(a,b)\) είναι ένα βέλος στο επίπεδο.</p>
<p>Αν αλλάξουμε σύστημα συντεταγμένων, θα αλλάξουμε τις συντεταγμένες του από \((a,b)\) σε \((\tilde{a},\tilde{b}).\)</p>
<p>Το μήκος και η κατεύθυνση του όμως θα παραμείνουν τα ίδια. Δηλαδή, το διάνυσμα θα παραμείνει το ίδιο γεωμετρικά.</p>
<p>Για αυτόν τον λόγο, το \(\vec{v},\) αλλά και όλα τα υπόλοιπα διανύσματα, είναι τανυστές.</p>
<p>Γενικά, είναι σημαντικό να καταλάβετε από νωρίς ότι οι τανυστές δεν είναι μια συγκεκριμένη ομάδα αντικειμένων. Οτιδήποτε ικανοποιεί τον ορισμό των τανυστών, τον οποίο θα δούμε αργότερα στο μάθημα, είναι τανυστής.</p>
<h4>Παραδείγματα Τανυστών</h4>
<ul>
<li>Διανύσματα: εξηγήσαμε γιατί είναι τανυστές.</li>
<li>Γραμμικές μορφές: δέχονται ένα διάνυσμα και επιστρέφουν έναν αριθμό. Αυτός ο αριθμός θα είναι ο ίδιος σε κάθε σύστημα συντεταγμένων.</li>
<li>Πολυγραμμικές μορφές: ομοίως με γραμμικές μορφές, απλά δέχονται παραπάνω από ένα διανύσματα.</li>
<li>Βαθμωτές συναρτήσεις: δέχονται ένα σημείο και επιστρέφουν έναν αριθμό. Αυτός ο αριθμός θα είναι ο ίδιος σε κάθε σύστημα συντεταγμένων.</li>
<li>Διανυσματικά πεδία: δέχονται ένα σημείο και επιστρέφουν ένα διάνυσμα.</li>
<li>Ολοκληρώματα βαθμωτών συναρτήσεων: υπολογίζουν βαθμωτά μεγέθη (εμβαδό, όγκος, κλπ), δηλαδή αριθμούς οι οποίοι είναι οι ίδιοι σε κάθε σύστημα συντεταγμένων.</li>
<li>Κλίση (ανάδελτα) βαθμωτής συνάρτησης: είναι διανυσματικό πεδίο</li>
<li>Απόκλιση: είναι βαθμωτή συνάρτηση.</li>
<li>Στροβιλισμός στο επίπεδο: είναι βαθμωτή συνάρτηση.</li>
<li>Στροβιλισμός στον χώρο: είναι διανυσματικό πεδίο.</li>
<li>Και άλλα.</li>
</ul>
<h3>Συμβολισμός</h3>
<p>Ανάλογα το είδος τους και τον διανυσματικό χώρο στον οποίο βρίσκονται, οι τανυστές συμβολίζονται με ένα γράμμα και κάποιους δείκτες.</p>
<p>Για παράδειγμα, με \(T^i,\) \(T_j,\) \(T^i_j,\) \(T^{ij}_k,\dots,\) όπου τα \(i,j,k,\dots,\) παίρνουν τιμές από το \(1,\) μέχρι έναν αριθμό \(n,\) ο οποίος είναι ο αριθμός των διαστάσεων του διανυσματικού χώρου που βρίσκεται ο τανυστής.</p>
<p>Ο αριθμός των δεικτών καθορίζεται από την τάξη του τανυστή, για την οποία θα μιλήσουμε σε λίγο.</p>
<p>Το γιατί ένας δείκτης βρίσκεται πάνω ή κάτω έχει να κάνει με το πως μετασχηματίζονται οι συντεταγμένες του και θα το εξηγήσουμε αργότερα, στην αντίστοιχη ενότητα.</p>
<h3 id="order-of-tensors">Τάξη Τανυστών</h3>
<p>Έστω \(n-\)διάστατος διανυσματικός χώρος \(V\) πάνω από το \(\mathbb{R}.\)</p>
<p>Σε αυτόν τον διανυσματικό χώρο, οι τανυστές τύπου \((p,q),\) όπου \(p\in\mathbb{N}\) ο αριθμός των άνω δεικτών και \(q\in\mathbb{N}\) ο αριθμός των κάτω δεικτών, είναι τάξης \(p+q\) και έχουν \(n^{p+q}\) συνιστώσες.</p>
<p>Οι συνιστώσες των τανυστών εξαρτώνται από την βάση του \(V\) που χρησιμοποιούμε και είναι είτε αριθμοί, είτε βαθμωτές συναρτήσεις.</p>
<p>Για παράδειγμα, στον διανυσματικό χώρο \(\mathbb{R}^3\) και χρησιμοποιώντας Καρτεσιανές συντεταγμένες, ένας τανυστής \(T^i_j\) με \(i,j=1,2,3:\)</p>
<ul>
<li>Είναι τύπου \((1,1),\) αφού έχει έναν άνω και έναν κάτω δείκτη.</li>
<li>Είναι \(1+1=2\)ης τάξης.</li>
<li>Έχει \(3^2=9\) συνιστώσες.</li>
</ul>
<p>Οι συνιστώσες του συμβολίζονται με:</p>
<p class="math-container">\(\quad ! \quad T^1_1,\,T^1_2,\,T^1_3,\,T^2_1,\,T^2_2,\,T^2_3,\,T^3_1,\,T^3_2,\,T^3_3\)</p>
<p>Υπάρχει μία για κάθε συνδυασμό των δεικτών \(i,j\) οι οποίοι παίρνουν τιμές από το \(1\) ως το \(3.\)</p>
<p>Όπως είπαμε πριν, είναι είτε αριθμοί, είτε βαθμωτές συναρτήσεις, δηλαδή συναρτήσεις των \(x,y,z\) καθώς βρισκόμαστε στον \(\mathbb{R}^3\) με Καρτεσιανές συντεταγμένες.</p>
<h4>Τανυστές Μηδενικής τάξης</h4>
<ul>
<li>Έχουν \(n^0=1\) συνιστώσα.</li>
<li>Συμβολίζονται με ένα γράμμα χωρίς δείκτες: \(T\)</li>
<li>Μερικά παραδείγματα τανυστών μηδενικής τάξης είναι οι βαθμωτές συναρτήσεις, τα ολοκληρώματα τους και γενικότερα όλα τα βαθμωτά μεγέθη.</li>
<li>Για παράδειγμα, η συνάρτηση \(f(x,y)=\ln(x)+13y\) είναι τανυστής μηδενικής τάξης με συνιστώσα την \(\ln(x)+13y.\)</li>
</ul>
<h4>Τανυστές Πρώτης τάξης</h4>
<ul>
<li>Έχουν \(n^1=n\) συνιστώσες.</li>
<li>Συμβολίζονται με ένα γράμμα και έναν δείκτη: \(\,T^i\,\) ή \(\,T_i\,\) όπου \(\,i=1,\dots,n.\)</li>
<li>Μερικά παραδείγματα τανυστών πρώτης τάξης είναι τα διανύσματα, τα διανυσματικά πεδία και οι γραμμικές μορφές.</li>
<li>Τα διανύσματα και τα διανυσματικά πεδία γράφονται ως \(T^i=(T^1,\dots,T^n).\)</li>
<li>Οι γραμμικές μορφές γράφονται ως \(T_i=(T_1,\dots,T_n).\)</li>
<li>Για παράδειγμα, το διανυσματικό πεδίο \(F(x,y)=(-y,x)\) είναι τανυστής πρώτης τάξης με συνιστώσες \(F^1=-y\) και \(F^2=x.\)</li>
</ul>
<h4>Τανυστές Δεύτερης τάξης</h4>
<ul>
<li>Έχουν \(n^2=n\times n\) συνιστώσες.</li>
<li>Συμβολίζονται με ένα γράμμα και δύο δείκτες: \(\,T^{ij}\,\) ή \(\,T^i_j\,\) ή \(\,T_{ij}\,\) όπου \(\,i,j=1,\dots,n.\)</li>
<li>Μερικά παραδείγματα τανυστών δεύτερης τάξης είναι η τάση, η ροπή αδράνειας, το Δέλτα του Kronecker και ο μετρικός τανυστής για τον οποίο θα μιλήσουμε αργότερα.</li>
<li>Οι τανυστές δεύτερης τάξης γράφονται ως \(n \times n\) πίνακες: \(\,T_{ij}=\begin{pmatrix}T_{11}&\dots&T_{1n}\\\vdots&\ddots&\vdots\\T_{n1}&\dots&T_{nn}\end{pmatrix}\,,\) \(\,T^i_j=\begin{pmatrix}T^1_1&\dots&T^1_n\\\vdots&\ddots&\vdots\\T^n_1&\dots&T^n_n\end{pmatrix}\,\) και \(\,T^{ij}=\begin{pmatrix}T^{11}&\dots&T^{1n}\\\vdots&\ddots&\vdots\\T^{n1}&\dots&T^{nn}\end{pmatrix}\)</li>
<li>Για παράδειγμα, το Δέλτα του Kronecker \(δ^i_j\) είναι τανυστής δεύτερης τάξης με συνιστώσες \(\begin{pmatrix}δ^1_1&\cdots&δ^1_n\\\vdots&\ddots&\vdots\\δ^n_1&\cdots&δ^n_n\end{pmatrix}=I_n\)</li>
</ul>
<h4>Τανυστές Ανώτερης τάξης</h4>
<ul>
<li>Οι τανυστές \(k-\)ης τάξης έχουν \(n^k\) συνιστώσες.</li>
<li>Συμβολίζονται με ένα γράμμα και \(k\) δείκτες.</li>
</ul>
<h4>Σημαντικό</h4>
<p>Όταν λέμε ότι ένας τανυστής γράφεται ως πίνακας, δεν εννοούμε ότι ο πίνακας είναι τανυστής.</p>
<p>Οι τανυστές είναι μαθηματικά αντικείμενα τα οποία είναι ανεξάρτητα από το σύστημα συντεταγμένων που χρησιμοποιούμε για να τα περιγράψουμε.</p>
<p>Έτσι, οι πίνακες δεν είναι οι ίδιοι τανυστές, απλά περιέχουν τις συνιστώσες ενός τανυστή.</p>
<h3 id="tensor-types">Τύποι Τανυστών</h3>
<ul>
<li>Ένας τανυστής θα λέγεται <b>ανταλλοίωτος,</b> αν είναι τύπου \((p,0)\) με \(p\neq 0,\) αν δηλαδή έχει μόνο άνω δείκτες.</li>
<li>Ένας τανυστής θα λέγεται <b>συναλλοίωτος,</b> αν είναι τύπου \((0,q)\) με \(q\neq 0,\) αν δηλαδή έχει μόνο κάτω δείκτες.</li>
<li>Ένας τανυστής θα λέγεται <b>μεικτός,</b> αν είναι τύπου \((p,q)\) με \(p,q\neq 0,\) αν δηλαδή έχει και άνω και κάτω δείκτες.</li>
</ul>
<h3 id="Einsteins-convention">Σύμβαση του Einstein</h3>
<p>Η σύμβαση του Einstein επιτρέπει την παράλειψη του συμβόλου του αθροίσματος, όταν σε ένα γινόμενο δύο τανυστών εμφανίζεται ένας δείκτης επαναλαμβανόμενος μία φορά ως άνω δείκτης και μία φορά ως κάτω δείκτης.</p>
<p>Έτσι, εκφράσεις της μορφής \(\displaystyle \sum_{i=1}^n x^i\,a_i\,\,\) ή \(\,\,\displaystyle\sum_{i=1}^n x_i\,a^i\) μπορούν να γραφούν απλά ως \(x^i\,a_i\,\) ή \(\,x_i\,a^i\) αντίστοιχα.</p>
<p>Αυτό δεν σημαίνει ότι αναιρείται το άθροισμα, απλά για συντομία παραλείπουμε το σύμβολο \(\displaystyle \sum_{i=n}^n\)</p>
<p>Δηλαδή \(x^i\,a_i=\) \(x^1\,a_1+x^2\,a_2+\dots+a^n\,a_n\)</p>
<p>Η σύμβαση ισχύει και για τανυστές με περισσότερους δείκτες, αρκεί να υπάρχει ένας δείκτης που εμφανίζεται δύο φορές στο ίδιο γινόμενο.</p>
<p>Για παράδειγμα \(x^i_j\,a_i=x^1_j\,a_1+\dots+x^n_j\,a_n\)</p>
<p>Με την ίδια λογική, ένα γινόμενο στο οποίο ο ίδιος δείκτης εμφανίζεται περισσότερες από δύο φορές δεν θεωρείται έγκυρο σύμφωνα με τη σύμβαση.</p>
<p>Για παράδειγμα, το \(x_i\,a^i\,b_i\) δεν αναπαριστά άθροισμα, διότι ο δείκτης \(i\) εμφανίζεται τρεις φορές αντί για δύο.</p>
<h4>Σημείωση</h4>
<p>Τα γινόμενα στα οποία ο κοινός δείκτης είναι άνω δείκτης και στους δύο τανυστές \((x^i\,a^i)\) ή αντίστοιχα κάτω δείκτης και στους δύο \((x_i\,a_i),\) δεν θεωρούνται αθροίσματα από την σύμβαση.</p>
<p>Το ότι δεν γίνεται άθροιση σε αυτή την περίπτωση δεν σημαίνει ότι η έκφραση είναι λάθος. Σημαίνει απλώς ότι δεν εφαρμόζεται η σύμβαση του Einstein.</p>
<hr>
<h2 id="addition-and-subtraction">Πράξεις Τανυστών</h2>
<br>
<h3>Πρόσθεση</h3>
<p>Μπορούμε να προσθέσουμε δύο τανυστές μόνο αν είναι του ίδιου τύπου \((p,q).\)</p>
<p>Αν δηλαδή έχουν και οι δύο τον ίδιο αριθμό δεικτών και οι δείκτες τους είναι στις ίδιες θέσεις.</p>
<p>Για παράδειγμα, μπορούμε να προσθέσουμε τους \(A^i_j\) και \(B^i_j\,,\) αλλά όχι τους \(T^i_j\) και \(S_{ij}\)</p>
<p>Έστω δύο τανυστές <span class="big">\(A^{i_1,\dots,i_r}_{j_1,\dots,j_s}\)</span> και <span class="big">\(B^{i_1,\dots,i_r}_{j_1,\dots,j_s}\)</span></p>
<p>Το άθροισμα τους συμβολίζεται με \(A+B\) και είναι ο τανυστής:</p>
<p class="math-container big">\(\quad ! \quad (A+B)^{i_1,\dots,i_r}_{j_1,\dots,j_s}=A^{i_1,\dots,i_r}_{j_1,\dots,j_s}+B^{i_1,\dots,i_r}_{j_1,\dots,j_s}\)</p>
<p>Για παράδειγμα, έχουμε τον \(A^{ij}\) και τον \(B^{ij}\) με \(i,j=1,2.\)</p>
<p>Το άθροισμα τους είναι ο τανυστής \((A+B)^{ij}=A^{ij}+B^{ij}\) με \(i,j=1,2.\)</p>
<p>Δηλαδή:</p>
<ul>
<li>\((A+B)^{11}=A^{11}+B^{11}\)</li>
<li>\((A+B)^{12}=A^{12}+B^{12}\)</li>
<li>\((A+B)^{21}=A^{21}+B^{21}\)</li>
<li>\((A+B)^{22}=A^{22}+B^{22}\)</li>
</ul>
<h4>Αφαίρεση</h4>
<p>Ισχύει ότι και στην πρόσθεση, αλλά με \(-\) αντί για \(+\)</p>
<h3 id="scalar-multiplication">Βαθμωτός Πολλαπλασιασμός</h3>
<p>Ο βαθμωτός πολλαπλασιασμός ενός τανυστή <span class="big">\(A^{i_1,\dots,i_r}_{j_1,\dots,j_s}\)</span> με έναν αριθμό \(c\in\mathbb{R},\) δίνει τον τανυστή <span class="big">\(c\cdot A^{i_1,\dots,i_r}_{j_1,\dots,j_s}\)</span></p>
<p>Για παράδειγμα, έχουμε τον \(T_i\) με \(i=1,2,3\) και τον αριθμό \(c=13\in\mathbb{R}.\)</p>
<p>Ο βαθμωτός πολλαπλασιασμός τους είναι ο τανυστής \(S_i=13\cdot T_i\) με \(i=1,2,3.\)</p>
<p>Δηλαδή:</p>
<ul>
<li>\(S_1=13\cdot T_1\)</li>
<li>\(S_2=13\cdot T_2\)</li>
<li>\(S_3=13\cdot T_3\)</li>
</ul>
<h3 id="multiplication">Πολλαπλασιασμός</h3>
<p>Μπορούμε να πολλαπλασιάσουμε δύο τανυστές ακόμη και αν δεν είναι του ίδιου τύπου \((p,q).\)</p>
<p>Έστω δύο τανυστές <span class="big">\(A^{i_1,\dots,i_r}_{j_1,\dots,j_s}\)</span> και <span class="big">\(B^{k_1,\dots,k_p}_{l_1,\dots,l_q}\)</span></p>
<p>Το γινόμενο τους συμβολίζεται με \(A\otimes B\) και είναι ο τανυστής:</p>
<p class="math-container big">\(\quad ! \quad \big(A\otimes B\big)^{i_1,\dots,i_r,k_1,\dots,k_p}_{j_1,\dots,j_s,l_1,\dots,l_q}=A^{i_1,\dots,i_r}_{j_1,\dots,j_s} \cdot B^{k_1,\dots,k_p}_{l_1,\dots,l_q}\)</p>
<p>Για παράδειγμα, έχουμε τον \(A^i_j\) και τον \(B^i\) με \(i,j=1,2.\)</p>
<p>Αρχικά, γράφουμε τον \(B^i\) ως \(B^k\) με \(k=1,2\) (γενικά με άλλο δείκτη) γιατί το \(i\) υπάρχει και στον \(A.\)</p>
<p>Αυτό το κάνουμε για να μην μπερδευτούμε νομίζοντας ότι δημιουργείται άθροισμα από την σύμβαση του Einstein.</p>
<p>Το γινόμενο τους είναι ο τανυστής \((A\otimes B)^{i k}_j=A^i_j \cdot B^k\) με \(i,j,k=1,2.\)</p>
<p>Δηλαδή:</p>
<ul>
<li>\((A\otimes B)^{11}_1=A^1_1\cdot B^1\)</li>
<li>\((A\otimes B)^{11}_2=A^1_2\cdot B^1\)</li>
<li>\((A\otimes B)^{12}_1=A^1_1\cdot B^2\)</li>
<li>\((A\otimes B)^{12}_2=A^1_2\cdot B^2\)</li>
<li>\((A\otimes B)^{21}_1=A^2_1\cdot B^1\)</li>
<li>\((A\otimes B)^{21}_2=A^2_1\cdot B^2\)</li>
<li>\((A\otimes B)^{22}_1=A^2_2\cdot B^1\)</li>
<li>\((A\otimes B)^{22}_2=A^2_2\cdot B^2\)</li>
</ul>
<h3 id="contraction">Συστολή</h3>
<p>Αφορά μόνο τανυστές που έχουν τουλάχιστον έναν άνω δείκτη και τουλάχιστον έναν κάτω δείκτη.</p>
<p>Η συστολή ενός τανυστή \(T\) τύπου \((p,q),\) είναι ένας νέος τανυστής τύπου \((p-1,q-1)\) που συμβολίζεται με \(C(T)\) και προκύπτει ως εξής:</p>
<ul>
<li>Διαλέγουμε έναν άνω και έναν κάτω δείκτη του τανυστή και τους γράφουμε με το ίδιο γράμμα.</li>
<li>Από την σύμβαση του Einstein, αυτό σημαίνει ο τανυστής με τον οποίο καταλήξαμε είναι ένα άθροισμα.</li>
<li>Με λίγα λόγια, οι δύο δείκτες που διαλέξαμε δεν θα είναι πλέον ελεύθεροι δείκτες και έτσι ο νέος τανυστής (η συστολή του αρχικού) θα έχει δύο λιγότερους δείκτες από τον αρχικό.</li>
<li>Η διαδικασία θα φανεί καλύτερα στο παράδειγμα.</li>
</ul>
<p>Έστω ο τανυστής \(A^{i}_{jk}\) με \(i,j,k=1,2,3.\)</p>
<p>Υπάρχουν δύο συστολές για αυτόν.</p>
<p>Μία είναι ο τανυστής \(C(A)_k=A^i_{ik}\) ο οποίος είναι το άθροισμα \(C(A)_k=A^1_{1k}+A^2_{2k}+A^3_{3k}\)</p>
<p>Δηλαδή:</p>
<ul>
<li>\(C(A)_1=A^1_{11}+A^2_{21}+A^3_{31}\)</li>
<li>\(C(A)_2=A^1_{12}+A^2_{22}+A^3_{32}\)</li>
<li>\(C(A)_3=A^1_{13}+A^2_{23}+A^3_{33}\)</li>
</ul>
<p>Και άλλη μία είναι ο τανυστής \(c(A)_j=A^i_{ji}=A^1_{j1}+A^2_{j2}+A^3_{j3}\)</p>
<p>Δηλαδή:</p>
<ul>
<li>\(c(A)_1=A^1_{11}+A^2_{12}+A^3_{13}\)</li>
<li>\(c(A)_2=A^1_{21}+A^2_{22}+A^3_{23}\)</li>
<li>\(c(A)_3=A^1_{31}+A^2_{32}+A^3_{33}\)</li>
</ul>
<hr>
<h2 id="intro-to-coordinates-transformation">Μετασχηματισμοί Συντεταγμένων Σε Συστήματα Γραμμικών Συντεταγμένων</h2>
<p>Όταν είδαμε τι είναι η τάξη των τανυστών, μιλήσαμε και για τις συνιστώσες ή αλλιώς τις συντεταγμένες τους.</p>
<p>Οι τανυστές ως αντικείμενα είναι ανεξάρτητοι από το σύστημα συντεταγμένων που χρησιμοποιούμε για να τους περιγράψουμε.</p>
<p>Οι συντεταγμένες τους όμως, προφανώς εξαρτώνται από το σύστημα συντεταγμένων και έτσι αλλάζουν, αν αλλάξουμε σύστημα.</p>
<p>Σε αυτή την ενότητα, θα δούμε πως μετασχηματίζονται οι συντεταγμένες των τανυστών όταν μεταφερόμαστε από ένα γραμμικό σύστημα συντεταγμένων, σε ένα άλλο το οποίο είναι επίσης γραμμικό.</p>
<p>Γραμμικά συστήματα συντεταγμένων είναι αυτά στα οποία οι βάση του διανυσματικού χώρου αποτελείται από σταθερά διανύσματα.</p>
<p>Κλασσικό παράδειγμα γραμμικού συστήματος συντεταγμένων είναι το Καρτεσιανό σύστημα συντεταγμένων.</p>
<h3 id="vector-coordinates-transformation">Μετασχηματισμός Συντεταγμένων Διανυσμάτων</h3>
<p>Έστω \(n-\)διάστατος διανυσματικός χώρος \(V\) πάνω από το \(\mathbb{R}\) και \(B_V=\{e_1,\dots,e_n\}\) μία βάση του.</p>
<p>Έστω \(v \in V\) ένα διάνυσμα με συντεταγμένες \(v^i,\) με \(i=1,\dots,n,\) ως προς την βάση \(B_V.\)</p>
<p>Δηλαδή \(v=v^i e_i\) </p>
<p>Έστω \(\tilde{B}_V=\{\tilde{e}_1,\dots,\tilde{e}_n\}\) μία άλλη βάση του \(V.\)</p>
<p>Θέλουμε να δούμε πως γράφεται το \(v\) ως προς την νέα βάση \(\tilde{B}_V.\) Δηλαδή, να βρούμε τις νέες του συντεταγμένες.</p>
<h4>Διαδικασία</h4>
<p>Αρχικά, γράφουμε τα \(\tilde{e}_1,\dots,\tilde{e}_n\) ως γραμμικούς συνδυασμούς των \(e_1,\dots,e_n:\)</p>
<ul>
<li>\(\tilde{e}_1=A^1_1\,e_1+\dots+A^n_1\,e_n\)</li>
<li>\(\tilde{e}_2=A^1_2\,e_1+\dots+A^n_2\,e_n\)</li>
<li>\(\dots\)</li>
<li>\(\tilde{e}_n=A^1_n\,e_1+\dots+A^n_n\,e_n\)</li>
</ul>
<p>Τα \(A^i_j\) είναι αριθμοί τους οποίους πρέπει να βρούμε.</p>
<p>Τους βρίσκουμε αντικαθιστώντας στις πάνω εξισώσεις τα διανύσματα \(e_i\) και \(\tilde{e}_i,\) τα οποία θα είναι γνωστά.</p>
<p>Χρησιμοποιώντας τα στοιχεία \(A^i_j\) της \(j-\)οστής εξίσωσης ως στοιχεία της \(j-\)οστής στήλης ενός πίνακα, προκύπτει ο πίνακας \(A=\begin{pmatrix}A^1_1&\dots&A^1_n\\\vdots&\ddots&\vdots\\A^n_1&\dots&A^n_n\end{pmatrix}\)</p>
<p>Αυτός ο πίνακας λέγεται <b>πίνακας μετάβασης</b> από την αρχική βάση \(B_V\) στην νέα βάση \(\tilde{B_V}\) και χρησιμοποιείται για τον μετασχηματισμό συντεταγμένων από την μία βάση στην άλλη.</p>
<p>Συγκεκριμένα, για κάθε \(i=1,\dots,n,\) ισχύουν:</p>
<ul>
<li class="big">\(\tilde{e}_i=A^j_i\,e_j\)</li>
<br>
<li class="big">\(e_i=(A^{-1})^j_i\,\tilde{e}_j\)</li>
<br>
<li class="big">\(\tilde{v}^i=(A^{-1})^i_j\,v^j\)</li>
<br>
<li class="big">\(v^i=A^i_j\,\tilde{v}^j\)</li>
</ul>
<p>Υπενθυμίζουμε ότι σύμφωνα με την σύμβαση του Einstein, ο δείκτης \(j\) δημιουργεί άθροισμα \(\displaystyle\sum_{j=1}^n\)</p>
<h4>Σημαντικό</h4>
<p>Στους παραπάνω τύπους, τα \(\tilde{v}^i\) και \(v^i\) είναι οι συντεταγμένες ενός διανύσματος \(v.\)</p>    
<p>Αντίθετα, στους τύπους με τα διανύσματα βάσης, τα \(\tilde{e}_i\) και \(e_i\) είναι τα ίδια τα διανύσματα βάσης, όχι συντεταγμένες.</p>
<h4>Συμπέρασμα</h4>
<p>Παρατηρούμε ότι τα διανύσματα βάσης μετασχηματίζονται με τον πίνακα \(A,\) ενώ οι συντεταγμένες του \(v\) με τον \(A^{-1}.\)</p>
<p>Για αυτό τον λόγο, τα διανύσματα βάσης χρησιμοποιούν κάτω δείκτες, ενώ οι συντεταγμένες του \(v\) άνω δείκτες.</p>
<p>Γενικά, από εδώ και στο εξής να θυμάστε ότι αν κάτι μετασχηματίζεται με τον πίνακα \(A,\) θα χρησιμοποιεί κάτω δείκτες, ενώ αν χρησιμοποιεί τον \(A^{-1},\) θα χρησιμοποιεί άνω δείκτες.</p>
<h4>Παράδειγμα</h4>
<p>Στον διανυσματικό χώρο \(\mathbb{R}^2,\) μία βάση είναι η \(B=\{(1,0),(0,1)\}.\)</p>
<p>Έστω διάνυσμα \(v=(13,5)\in\mathbb{R}^2\) με συντεταγμένες ως προς την \(B.\)</p>
<p>Δηλαδή \(v^1=13\) και \(v^2=5.\)</p>
<p>Μεταφερόμαστε στο σύστημα συντεταγμένων με βάση \(\tilde{B}=\{(1,1),(-1,0)\}.\)</p>
<p>Ας βρούμε τις συντεταγμένες του \(v\) ως προς την \(\tilde{B}.\)</p>
<p class="math-container">\(\quad ! \quad (1,1)=A^1_1\cdot (1,0)+A^2_1\cdot (0,1)\iff (1,1)=(A^1_1,A^2_1)\iff \begin{cases}A^1_1=1\\A^2_1=1\end{cases}\)</p>
<p class="math-container">\(\quad ! \quad (-1,0)=A^1_2\cdot (1,0)+A^2_2\cdot (0,1)\iff (-1,0)=(A^1_2,A^2_2)\iff \begin{cases}A^1_2=-1\\A^2_2=0\end{cases}\)</p>
<p>Άρα \(A=\begin{pmatrix}1&-1\\1&0\end{pmatrix}\) και \(A^{-1}=\begin{pmatrix}0&1\\-1&1\end{pmatrix}\)</p>
<p>Υπενθυμίζουμε ότι τα \(A^i_j\) της κάθε εξίσωσης χρησιμοποιούνται ως στήλη.</p>
<p>Χρησιμοποιώντας τον τύπο \(\tilde{v}^i=(A^{-1})^i_j\,v^j,\) βρίσκουμε τις νέες συντεταγμένες του \(v:\)</p>
<p class="math-container">\(\quad ! \quad\tilde{v}^1=(A^{-1})^1_j\,v^j=(A^{-1})^1_1\,v^1+(A^{-1})^1_2\,v^2=0\cdot 13+1\cdot 5=5\)</p>
<p class="math-container">\(\quad ! \quad\tilde{v}^2=(A^{-1})^2_j\,v^j=(A^{-1})^2_1\,v^1+(A^{-1})^2_2\,v^2=-1\cdot 13+1\cdot 5=-8\)</p>
<p>Άρα \(\tilde{v}=(5,-8).\)</p>
<p>Χρησιμοποιώντας τον τύπο \(v^i=A^i_j\,\tilde{v}^j,\) μπορούμε να γυρίσουμε στις αρχικές συντεταγμένες (για να βεβαιωθούμε ότι δεν κάναμε κάτι λάθος).</p>
<p>Πράγματι, αν κάνετε τις πράξεις, προκύπτει \(v^1=13\) και \(v^2=5,\) δηλαδή \(v=(13,5).\)</p>
<h3 id="covector-coordinates-transformation">Μετασχηματισμός Συντεταγμένων Γραμμικών Μορφών</h3>
<p>Στην αρχή της σελίδας αναφέραμε τι είναι οι γραμμικές μορφές, οι δυικοί χώροι και το Δέλτα του Kronecker. Αν παραλείψατε εκείνο το κομμάτι, καλό είναι να το δείτε τώρα, πριν συνεχίσετε εδώ.</p>
<p>Έστω \(n-\)διάστατος διανυσματικός χώρος \(V\) πάνω από το \(\mathbb{R}\) και \(B_V=\{e_1,\dots,e_n\}\) μία βάση του.</p>
<p>Έστω \(\tilde{B}_V=\{\tilde{e}_1,\dots,\tilde{e}_n\}\) μια νέα βάση του \(V\) και \(A^i_j\) ο πίνακας μετάβασης από τη βάση \(B_V\) στη βάση \(\tilde{B}_V.\)</p>
<p>Έστω \(V^*\) ο δυικός χώρος που ορίζεται από τον \(V\) και \(B_{V^*}=\{e^1,\dots,e^n\}\) η δυική βάση ως προς την \(B_V.\)</p>
<p>Έστω γραμμική μορφή \(ω\in V^*\) με συντεταγμένες \((ω_1,\dots,ω_n)\) ως προς τη βάση \(B_{V^*}\)</p>
<p>Για κάθε \(i=1,\dots,n,\) ισχύουν:</p>
<ul>
<li class="big">\(\tilde{e}^i=(A^{-T})^i_j\,e^j\)</li>
<br>
<li class="big">\(e^i=A^i_j\,\tilde{e}^j\)</li>
<br>
<li class="big">\(\tilde{ω}_i=A^j_i\,ω_j\)</li>
<br>
<li class="big">\(ω_i=(A^{-T})^j_i\,\tilde{ω}_j\)</li>
</ul>
<p>Υπενθυμίζουμε ότι σύμφωνα με την σύμβαση του Einstein, ο δείκτης \(j\) δημιουργεί άθροισμα \(\displaystyle\sum_{j=1}^n\)</p>
<p>Επίσης, ο ανάστροφος πίνακας εμφανίζεται γιατί θέλουμε να διατηρείται η ιδιότητα \(\tilde{e}^i(\tilde{e}_j)=δ^i_j\)</p>
<h4>Σημαντικό</h4>
<p>Στους παραπάνω τύπους, τα \(\tilde{ω}^i\) και \(ω^i\) είναι οι συντεταγμένες μιας γραμμικής μορφής \(ω.\)</p>    
<p>Αντίθετα, στους τύπους με τα διανύσματα δυικής βάσης, τα \(\tilde{e}_i\) και \(e_i\) είναι τα ίδια τα διανύσματα δυικής βάσης, όχι συντεταγμένες.</p>
<h4>Συμπέρασμα</h4>
<p>Παρατηρούμε ότι οι γραμμικές μορφές της δυικής βάσης (οι \(e^i\)) μετασχηματίζονται με τον πίνακα \(A^{-1},\) ενώ οι συντεταγμένες της \(ω\) με τον \(A.\)</p>
<p>Για αυτό τον λόγο, οι γραμμικές μορφές της δυικής βάσης χρησιμοποιούν άνω δείκτες, ενώ οι συντεταγμένες της \(ω\) κάτω δείκτες.</p>
<h3 id="tensor-coordinates-transformation">Μετασχηματισμός Συντεταγμένων Οποιουδήποτε Τανυστή</h3>
<p>Έστω \(n\)-διάστατος διανυσματικός χώρος \(V\) πάνω από το \(\mathbb{R}\) και \(B_V\) μια βάση του.</p>
<p>Έστω τανυστής <span class="big">\(T^{i_1,\dots,i_r}_{j_1,\dots,j_s}\)</span> με συντεταγμένες ως προς την \(B_V.\)</p>
<p>Έστω \(\tilde{B}_V\) η νέα βάση στην οποία θέλουμε να γράψουμε τις συντεταγμένες του.</p>
<p>Ο πίνακας μετάβασης από την αρχική στην νέα βάση είναι ο \(A\) και \(A^{-1}\) είναι ο αντίστροφος του.</p>
<p>Η διαδικασία είναι απλή:</p>
<p>Για κάθε έναν άνω δείκτη, θα χρειαστεί από μία φορά ο πίνακας \(A^{-1}\) και για κάθε έναν κάτω δείκτη, θα χρειαστεί από μία φορά ο \(A.\)</p>
<p>Συγκεκριμένα:</p>
<p class="math-container big">\(\quad ! \quad \tilde{T}^{i_1,\dots,i_r}_{j_1,\dots,j_s}=(A^{-1})^{i_1}_{p_1} \cdot (A^{-1})^{i_2}_{p_2} \cdots (A^{-1})^{i_r}_{p_r} \cdot A^{q_1}_{j_1} \cdot A^{q_2}_{j_2} \cdots A^{q_s}_{j_s} \cdot T^{p_1,\dots,p_r}_{q_1,\dots,q_s}\)</p>
<p>Όπως φαίνεται, κάθε ένας δείκτης \(p_1,\dots,p_r,q_1,\dots,q_s,\) δημιουργεί ένα άθροισμα σύμφωνα με την σύμβαση του Einstein, καθώς εμφανίζεται μία φορά πάνω και μία κάτω.</p>
<p>Αυτό σημαίνει ότι υπάρχουν \(r+s\) αθροίσματα της μορφής \(\displaystyle \sum_{1}^n\)</p>
<p>Οι τύποι μετασχηματισμού συντεταγμένων για τα διανύσματα και τις γραμμικές μορφές που είδαμε πριν, προκύπτουν (προφανώς) από αυτόν τον τύπο. Δηλαδή:</p>
<ul>
<li>Τα διανύσματα είναι τανυστές με έναν άνω δείκτη, άρα χρειάζεται μία φορά ο \(A^{-1}:\) \(\quad\tilde{T}^i=(A^{-1})^i_j\,T^j\)</li>
<li>Οι γραμμικές μορφές είναι τανυστές με έναν κάτω δείκτη, άρα χρειάζεται μία φορά ο \(A:\) \(\quad\tilde{T}_i=A^j_i\,T_j\)</li>
</ul>
<p>Ας δούμε και ένα παράδειγμα με έναν τανυστή που έχει και άνω και κάτω δείκτες.</p>
<h4>Παράδειγμα</h4>
<p>Στον \(\mathbb{R}^2,\) έχουμε τον τανυστή \(T^i_j\) με \(i,j=1,2,\) ο οποίος έχει συντεταγμένες ως προς μια βάση \(B.\)</p>
<p>Θέλουμε να βρούμε τις συντεταγμένες του ως προς μια νέα βάση \(\tilde{B}.\)</p>
<p>Ο πίνακας μετάβασης από την \(B\) στην \(\tilde{B}\) είναι ο \(A\) με συντεταγμένες \(\{A^1_1,A^1_2,A^2_1,A^2_2\}\) και ο αντίστροφος του είναι ο \(A^{-1}\) με συντεταγμένες \(\{(A^{-1})^1_1,(A^{-1})^1_2,(A^{-1})^2_1,(A^{-1})^2_2\}\)</p>
<p>Αφού ο τανυστής έχει έναν άνω και έναν κάτω δείκτη, ο τύπος μετασχηματισμού του είναι ο \(\tilde{T}^i_j=(A^{-1})^i_p \cdot A^q_j \cdot T^p_q\)</p>
<p>Από την σύμβαση του Einstein, οι δείκτες \(p,q,\) οι οποίοι παίρνουν τις τιμές \(1,2,\) δημιουργούν από ένα άθροισμα \(\displaystyle\sum_1^2\)</p>
<p>Δηλαδή:</p>
<p class="math-container">\(\quad ! \quad \tilde{T}^i_j\quad = \quad (A^{-1})^i_1 \cdot A^1_j \cdot T^1_1\quad +\quad (A^{-1})^i_1 \cdot A^2_j \cdot T^1_2\quad +\quad (A^{-1})^i_2 \cdot A^1_j \cdot T^2_1\quad +\quad (A^{-1})^i_2 \cdot A^2_j \cdot T^2_2\)</p>
<p>Άρα, οι συνιστώσες \(\tilde{T}^1_1,\,\tilde{T}^1_2,\,\tilde{T}^2_1\) και \(\tilde{T}^2_2,\) υπολογίζονται αντικαθιστώντας απλά στον τύπο τα \(i,j\) στην κάθε περίπτωση. Δηλαδή:</p>
<p class="math-container">\(\quad ! \quad \tilde{T}^1_1\quad =\quad (A^{-1})^1_1 \cdot A^1_1 \cdot T^1_1\quad +\quad (A^{-1})^1_1 \cdot A^2_1 \cdot T^1_2\quad +\quad (A^{-1})^1_2 \cdot A^1_1 \cdot T^2_1\quad +\quad (A^{-1})^1_2 \cdot A^2_1 \cdot T^2_2\)</p>
<p class="math-container">\(\quad ! \quad \tilde{T}^1_2\quad =\quad (A^{-1})^1_1 \cdot A^1_2 \cdot T^1_1\quad +\quad (A^{-1})^1_1 \cdot A^2_2 \cdot T^1_2\quad +\quad (A^{-1})^1_2 \cdot A^1_2 \cdot T^2_1\quad +\quad (A^{-1})^1_2 \cdot A^2_2 \cdot T^2_2\)</p>
<p class="math-container">\(\quad ! \quad \tilde{T}^2_1\quad =\quad (A^{-1})^2_1 \cdot A^1_1 \cdot T^1_1\quad +\quad (A^{-1})^2_1 \cdot A^2_1 \cdot T^1_2\quad +\quad (A^{-1})^2_2 \cdot A^1_1 \cdot T^2_1\quad +\quad (A^{-1})^2_2 \cdot A^2_1 \cdot T^2_2\)</p>
<p class="math-container">\(\quad ! \quad \tilde{T}^2_2\quad =\quad (A^{-1})^2_1 \cdot A^1_2 \cdot T^1_1\quad +\quad (A^{-1})^2_1 \cdot A^2_2 \cdot T^1_2\quad +\quad (A^{-1})^2_2 \cdot A^1_2 \cdot T^2_1\quad +\quad (A^{-1})^2_2 \cdot A^2_2 \cdot T^2_2\)</p>
<p>Σε κανονικό παράδειγμα θα καταλήγαμε σε αριθμούς ή βαθμωτές συναρτήσεις για κάθε συνιστώσα καθώς οι πίνακες \(A\) και \(A^{-1},\) όπως και οι αρχικές συνιστώσες του \(T^i_j\) θα ήταν γνωστές.</p>
<p>Ο λόγος που κρατήσαμε το παράδειγμα γενικό, είναι για να γλιτώσουμε τις πράξεις οι οποίες όπως βλέπετε θα ήταν αρκετές.</p>
<p>Γενικά, όσο περισσότεροι δείκτες υπάρχουν και όσο περισσότερες διαστάσεις έχει ο διανυσματικός χώρος, τόσο πιο πολλές πράξεις θα χρειάζονται.</p>
<p>Αν για παράδειγμα ήμασταν στον \(\mathbb{R}^3,\) τα \(i,j,p,q\) θα έπαιρναν τις τιμές \(1,2,3\) και έτσι θα υπήρχαν \(9\) συνδυασμοί των \(p,q\) στα αθροίσματα από την σύμβαση του Einstein, αντί για \(4\) που υπήρχαν τώρα.</p>
<hr>
<h2 id="curvilinear-coordinates">Μετασχηματισμοί Συντεταγμένων Σε Συστήματα Καμπυλόγραμμων Συντεταγμένων</h2>
<p>Όσα είδαμε μέχρι τώρα αφορούν συστήματα γραμμικών συντεταγμένων. Δηλαδή, συστήματα στα οποία οι βάσεις, αποτελούνται από σταθερά διανύσματα.</p>
<p>Στα συστήματα καμπυλόγραμμων συντεταγμένων, τα διανύσματα των βάσεων δεν είναι σταθερά, αλλά εξαρτώνται από το σημείο του διανυσματικού χώρου.</p>
<p>Σε τέτοια συστήματα, οι συντεταγμένες λέγονται <b>καμπυλόγραμμες.</b></p>
<p>Κλασσικά παραδείγματα είναι οι πολικές, οι κυλινδρικές και οι σφαιρικές συντεταγμένες.</p>
<p>Για παράδειγμα, όταν χρησιμοποιούμε πολικές συντεταγμένες, η βάση του \(\mathbb{R}^2\) είναι η \(\{(\cos(θ),\sin(θ)),(-\sin(θ),\cos(θ))\},\) η οποία προφανώς εξαρτάται από το \(θ\) και άρα το σημείο του \(\mathbb{R}^2.\)</p>
<p>Αν λοιπόν θέλουμε να μεταφερθούμε από ένα σύστημα συντεταγμένων σε ένα άλλο και τουλάχιστον ένα από τα δύο είναι σύστημα καμπυλόγραμμων συντεταγμένων, τότε υπάρχουν μερικές διαφορές σε σχέση με τα συστήματα γραμμικών συντεταγμένων.</p>
<p>Συγκεκριμένα:</p>
<h3>Συντεταγμένες Τυχαίου Σημείου</h3>
<p>Έστω \(n\)-διάστατος διανυσματικός χώρος \(V\) πάνω από το \(\mathbb{R}\) και \(B_V\) μια βάση του.</p>
<p>Οι συντεταγμένες ενός τυχαίου σημείου στον \(V,\) ως προς την \(B_V,\) είναι οι \((x^1,\dots,x^n).\)</p>
<p>Έστω \(\tilde{B}_V\) η νέα βάση.</p>
<p>Εφόσον ένα από τα δύο συστήματα είναι καμπυλόγραμμων συντεταγμένων, οι αντίστοιχες συντεταγμένες του σημείου στο νέο σύστημα συντεταγμένων θα είναι συναρτήσεις των παλιών.</p>
<p>Δηλαδή όχι απλά \(\tilde{x}^i,\) αλλά \(\tilde{x}^i(x^1,\dots,x^n).\)</p>
<p>Ομοίως, οι αρχικές συντεταγμένες μπορούν και αυτές να γραφτούν ως συναρτήσεις των νέων, δηλαδή ως \(x^i(\tilde{x}^1,\dots,\tilde{x}^n).\)</p>
<p>Όσον αφορά τα διανύσματα της βάσης, ισχύει \(\tilde{e}_i=\cfrac{\partial}{\partial \tilde{x}^i} (x^1,\dots,x^n),\) για κάθε \(i=1,\dots,n.\)</p>
<p>Για παράδειγμα, αν είμαστε στο σύστημα πολικών συντεταγμένων, οι συντεταγμένες \((x^1,x^2)\) ενός σημείου θα είναι απλά δύο αριθμοί \((r,θ).\)</p>
<p>Αν τώρα μεταφερθούμε σε Καρτεσιανές συντεταγμένες, τότε οι συντεταγμένες \((\tilde{x}^1,\tilde{x}^2)\) θα είναι οι \((x,y)\) με \(x=r\cos(θ)\) και \(y=r\sin(θ).\)</p>
<p>Οι αντίστροφες σχέσεις είναι οι \(r=\sqrt{x^2+y^2}\) και \(θ=\text{atan2}(y,x).\)</p>
<p>Αν δεν ξέρετε τι είναι η συνάρτηση \(\text{atan2}(y,x),\) δείτε <a href="/atan2/gr/">εδώ</a>.</p>
<h3>Πίνακας Μετάβασης</h3>
<p>Οι πίνακες \(A\) και \(A^{-1}\) που χρησιμοποιούσαμε για τον μετασχηματισμό συντεταγμένων, δεν θα είναι πίνακες με σταθερούς αριθμούς, αλλά πίνακες με συναρτήσεις.</p>
<p>Συγκεκριμένα, χρησιμοποιούμε τον Ιακωβιανό πίνακα \(J=\begin{pmatrix}\cfrac{\partial\tilde{x}^1}{\partial x^1}&\dots&\cfrac{\partial\tilde{x}^1}{\partial x^n}\\\vdots&\ddots&\vdots\\\cfrac{\partial\tilde{x}^n}{\partial x^1}&\dots&\cfrac{\partial\tilde{x}^n}{\partial x^n}\end{pmatrix}\) και τον αντίστροφο του, τον \(J^{-1}=\begin{pmatrix}\cfrac{\partial x^1}{\partial\tilde{x}^1}&\dots&\cfrac{\partial x^n}{\partial\tilde{x}^1}\\\vdots&\ddots&\vdots\\\cfrac{\partial x^1}{\partial\tilde{x}^n}&\dots&\cfrac{\partial x^n}{\partial\tilde{x}^n}\end{pmatrix}\)</p>
<p>Βέβαια, θα τους γράφουμε σε τανυστική μορφή, δηλαδή ως:</p>
<ul>
<li>\(J^i_j=\cfrac{\partial\tilde{x}^i}{\partial x^j}\,,\,\, i,j=1,\dots,n\)</li>
<li>\((J^{-1})^j_i=\cfrac{\partial x^j}{\partial \tilde{x}^i}\,,\,\, i,j=1,\dots,n\)</li>
</ul>
<h3>Μετασχηματισμοί Βάσεων</h3>
<p>Όπως είπαμε, τα διανύσματα των βάσεων δεν είναι πλέον σταθερά — εξαρτώνται από το σημείο του διανυσματικού χώρου ή του δυικού χώρου αντίστοιχα.</p>
<p>Αν \(e_i\) είναι τα διανύσματα της αρχικής βάσης του διανυσματικού χώρου και \(e^i\) τα διανύσματα της αρχικής δυικής βάσης, τότε</p>
<ul>
<li class="big">\(\tilde{e}_i=\cfrac{\partial x^j}{\partial\tilde{x}^i}\,e_j\)</li>
<br>
<li class="big">\(\tilde{e}^i=\cfrac{\partial\tilde{x}^i}{\partial x^j}\,e^j\)</li>
</ul>
<h3 id="tensor-coordinates-transformation-2">Μετασχηματισμός Συντεταγμένων Οποιουδήποτε Τανυστή</h3>
<p>Οι τύποι μετασχηματισμού συντεταγμένων λειτουργούν με την ίδια λογική που είχαμε δει και στα γραμμικά συστήματα συντεταγμένων, αλλά με την ακόλουθη διαφορά:</p>
<p>Για κάθε έναν άνω δείκτη, θα χρειαστεί από μία φορά ο πίνακας \(J^i_j=\cfrac{\partial\tilde{x}^i}{\partial x^j}\) και για κάθε έναν κάτω δείκτη, θα χρειαστεί από μία φορά ο \((J^{-1})^j_i=\cfrac{\partial x^j}{\partial\tilde{x}^i}\) (στα γραμμικά συστήματα ίσχυε το ανάποδο).</p>
<p>Συγκεκριμένα:</p>
<p>Ανταλλοίωτοι τανυστές πρώτης τάξης:</p>
<ul><li class="big">\(\tilde{T}^i=\cfrac{\partial\tilde{x}^i}{\partial x^j}\,T^j\)</li></ul>
<p>Συναλλοίωτοι τανυστές πρώτης τάξης:</p>
<ul><li class="big">\(\tilde{T}_i=\cfrac{\partial x^j}{\partial\tilde{x}^i}\,T_j\)</li></ul>
<p>Γενική μορφή:</p>
<p class="math-container big">\(\quad ! \quad\tilde{T}^{i_1,\dots,i_r}_{j_1,\dots,j_s}=\cfrac{\partial\tilde{x}^{i_1}}{\partial x^{p_1}}\cdots\cfrac{\partial\tilde{x}^{i_r}}{\partial x^{p_r}}\cdot\cfrac{\partial x^{q_1}}{\partial\tilde{x}^{j_1}}\cdots\cfrac{\partial x^{q_s}}{\partial\tilde{x}^{j_s}}\,T^{p_1,\dots,p_r}_{q_1,\dots,q_s}\)</p>
<h4>Σημαντικό</h4>
<p>Υπενθυμίζουμε ότι η μερική παράγωγος \(\cfrac{\partial \tilde{x}^i}{\partial x^j}\) είναι ο Ιακωβιανός πίνακας \(J^i_j\)</p>
<p>Επομένως, το \(\cfrac{\partial\tilde{x}^i}{\partial x^j}\,T^j,\) γράφεται στην πραγματικότητα ως \(J^i_j\,T^j\) και έτσι το \(j\) δηλώνει άθροισμα.</p>
<p>Το ίδιο συμβαίνει και με τα \(p_1,\dots,p_m\) στον γενικό τύπο.</p>
<h3>Παράδειγμα</h3>
<p>Βρισκόμαστε στον \(\mathbb{R}^2.\)</p>
<p>Έστω τανυστής \(T^i\,,\,\) \(i=1,2,\) ο οποίος έχει συνιστώσες \(T^1=\cos(θ)\) και \(T^2=r\) ως προς το σύστημα πολικών συντεταγμένων.</p>
<p>Θέλουμε να βρούμε τις νέες συνιστώσες του, αφού μεταφερθούμε σε καρτεσιανές συντεταγμένες.</p>
<p>Δηλαδή:</p>
<ul>
<li>\(x^1=r\)</li>
<li>\(x^2=θ\)</li>
<li>\(\tilde{x}^1=x\)</li>
<li>\(\tilde{x}^2=y\)</li>
<li>\(x=r\cos(θ)\)</li>
<li>\(y=r\sin(θ)\)</li>
</ul>
<p class="math-container">\(\quad ! \quad J=\begin{pmatrix}\cfrac{\partial\tilde{x}^1}{\partial x^1}&\cfrac{\partial\tilde{x}^1}{\partial x^2}\\\cfrac{\partial\tilde{x}^2}{\partial x^1}&\cfrac{\partial\tilde{x}^2}{\partial x^2}\end{pmatrix}=\begin{pmatrix}\cfrac{\partial (r\cos(θ))}{\partial r}&\cfrac{\partial (r\cos(θ))}{\partial θ}\\\cfrac{\partial (r\sin(θ))}{\partial r}&\cfrac{\partial (r\sin(θ))}{\partial θ}\end{pmatrix}=\begin{pmatrix}\cos(θ)&-r\sin(θ)\\\sin(θ)&r\cos(θ)\end{pmatrix}\)</p>
<p class="math-container">\(\quad ! \quad \tilde{T}^1=\cfrac{\partial\tilde{x}^1}{\partial x^1}\,T^1+\cfrac{\partial\tilde{x}^1}{\partial x^2}\,T^2=\cos(θ)\cos(θ)-rr\sin(θ)\iff \tilde{T}^1=\cos^2(θ)-r^2\sin(θ)\)</p>
<p class="math-container">\(\quad ! \quad \tilde{T}^2=\cfrac{\partial\tilde{x}^2}{\partial x^1}\,T^1+\cfrac{\partial\tilde{x}^2}{\partial x^2}\,T^2=\cos(θ)\sin(θ)+rr\cos(θ)\iff \tilde{T}^2=\cos(θ)\sin(θ)+r^2\cos(θ)\)</p>
<p>Αυτές είναι οι συνιστώσες του τανυστή ως προς το Καρτεσιανό σύστημα συντεταγμένων, αλλά χρησιμοποιώντας ακόμη τα γράμματα \(r,θ.\)</p>
<p>Για να τις γράψουμε χρησιμοποιώντας τα \(x,y,\) απλά κάνουμε τις παρακάτω αντικαταστάσεις:</p>
<ul>
<li>\(r=\sqrt{x^2+y^2}\)</li>
<li>\(\cos(θ)=\cfrac{x}{r}=\cfrac{x}{\sqrt{x^2+y^2}}\)</li>
<li>\(\sin(θ)=\cfrac{y}{r}=\cfrac{y}{\sqrt{x^2+y^2}}\)</li>
</ul>
<p>Άρα:</p>
<p class="math-container">\(\quad ! \quad\tilde{T}^1=\cfrac{x^2}{x^2+y^2}-\cfrac{yx^2+y^3}{\sqrt{x^2+y^2}}\)</p>
<p class="math-container">\(\quad ! \quad\tilde{T}^2=\cfrac{xy}{x^2+y^2}+\cfrac{x^3+xy^2}{\sqrt{x^2+y^2}}\)</p>
<hr>
<h2 id="multilinear-maps">Ορισμός Τανυστών</h2>
<p>Μέχρι τώρα, έχουμε δει τι είναι οι τανυστές και πως συμπεριφέρονται.</p>
<p>Ήρθε η ώρα να δούμε και τον επίσημο ορισμό τους.</p>
<p>Πρώτα όμως θα πρέπει να εξηγήσουμε τι είναι οι πολυγραμμικές μορφές και οι χώροι τανυστικού γινομένου.</p>
<h3>Πολυγραμμικές Μορφές</h3>
<p>Έστω διανυσματικοί χώροι \(V_1,\dots,V_n\) και \(W\) πάνω από το \(\mathbb{R}.\)</p>
<p>Μια απεικόνιση \(T:V_1\times\cdots\times V_n\to W\) λέγεται <b>πολυγραμμική,</b> αν είναι γραμμική ως προς κάθε \(V_i\)</p>
<p>Αν δηλαδή για κάθε \(a,b\in\mathbb{R}\) και για κάθε \(x_i,y_i,v_i\in V_i\) με \(i=1,\dots,n\) ισχύουν:</p>
<p class="math-container">\(\quad ! \quad T(ax_1+by_1,v_2,\dots,v_n)=a\cdot T(x_1,v_2,\dots,v_n)+b\cdot T(y_1,v_2,\dots,v_n)\)</p>
<p class="math-container">\(\quad ! \quad T(v_1,ax_2+by_2,\dots,v_n)=a\cdot T(v_1,x_2,\dots,v_n)+b\cdot T(v_1,y_2,\dots,v_n)\)</p>
<p class="math-container">\(\quad ! \quad \vdots\)</p>
<p class="math-container">\(\quad ! \quad T(v_1,\dots,v_{n-1},ax_n+by_n)=a\cdot T(v_1,\dots,v_{n-1},x_n)+b\cdot T(v_1,\dots,v_{n-1},y_n)\)</p>
<h4>Παραδείγματα</h4>
<p>Έχουμε ήδη δει τις γραμμικές μορφές \(ω:V\to\mathbb{R}.\)</p>
<p>Μια διγραμμική μορφή είναι ο μετρικός τανυστής \(g:V\times V\to\mathbb{R}\) που θα δούμε αργότερα.</p>
<p>Μια τριγραμμική μορφή είναι το σύμβολο Levi-Civita που ορίζεται ως \(ε_{ijk}=δ^{1\,2\,3}_{i\,j\,k},\) όπου \(δ\) είναι το γενικευμένο Δέλτα του Kronecker.</p>
<p>Σε λίγο, θα χρησιμοποιήσουμε τις πολυγραμμικές μορφές για τον ορισμό των τανυστών.</p>
<h3 id="tensor-product-spaces">Χώροι Τανυστικού Γινομένου</h3>
<p>Έστω διανυσματικοί χώροι \(V,W\) πάνω από το \(\mathbb{R}.\)</p>
<p>Ορίζουμε ως <b>τανυστικό γινόμενο</b> των \(V,W\) την δυάδα \((V\otimes W,\otimes),\) όπου \(\otimes\) είναι μια διγραμμική μορφή \(\otimes:V\times W\to V\otimes W\) τέτοια ώστε για κάθε διγραμμική μορφή \(f:V\times W\to U,\) υπάρχει μοναδική γραμμική μορφή \(g:V\otimes W\to U\) τέτοια ώστε \(f(v,w)=g(v\otimes w).\)</p>
<p>Το \(V\otimes W\) λέγεται <b>χώρος τανυστικού γινομένου</b>.</p>
<p>Με απλά λόγια, ο \(V\otimes W\) είναι ένας χώρος στον οποίο κάθε διγραμμική μορφή \(T:V\times W\to U,\) αντιστοιχεί σε μία γραμμική μορφή \(T:V\otimes W\to U.\)</p>
<p>Χρησιμοποιώντας περισσότερους διανυσματικούς χώρους, \(V_1,\dots,V_n,\) ορίζουμε με τον ίδιο τρόπο τον χώρο τανυστικού γινομένου \(V_1\otimes\cdots\otimes V_n\) στον οποίο κάθε πολυγραμμική μορφή αντιστοιχεί σε μία γραμμική μορφή.</p>
<h3 id="tensors-definition">Ορισμός Τανυστών</h3>
<p>Υπάρχουν δύο ισοδύναμοι ορισμοί.</p>
<h4>\(1)\) Ορισμός Τανυστών Ως Πολυγραμμικές Μορφές</h4>
<p>Ένας τανυστής τύπου \((p,q)\) είναι μια πολυγραμμική μορφή \(T:{(V^*)}^p \times V^q\to\mathbb{R}.\)</p>
<p>Πιο αναλυτικά:</p>
<p class="math-container">\(\quad ! \quad T:\underbrace{V^*\times\cdots\times V^*}_{p\text{ φορές}}\times\underbrace{V\times\cdots\times V}_{q\text{ φορές}}\to\mathbb{R}\)</p>
<h5>Παραδείγματα</h5>
<p>Όλα τα βαθμωτά μεγέθη είναι τανυστές τύπου \((0,0)\) και γράφονται ως \(T:\{\text{σημείο}\}\to\mathbb{R}.\)</p>
<p>Οι γραμμικές μορφές είναι τανυστές τύπου \((0,1)\) και γράφονται ως \(ω:V\to\mathbb{R}.\)</p>
<p>Τα διανύσματα είναι τανυστές τύπου \((1,0)\) και μπορούν να γραφτούν ως \(v:V^*\to\mathbb{R}.\)</p>
<p>Το εσωτερικό γινόμενο είναι τανυστής τύπου \((0,2)\) και γράφεται ως \(\langle\,\rangle:V\times V\to\mathbb{R}.\)</p>
<p>Και πολλά άλλα.</p>
<h4>\(2)\) Ορισμός Τανυστών Ως Στοιχεία Χώρου Τανυστικού Γινομένου</h4>
<p>Ένας τανυστής τύπου \((p,q)\) είναι ένα στοιχείο του χώρου τανυστικού γινομένου \(V^{\otimes p}\otimes {(V^*)}^{\otimes q}\) ο οποίος γράφεται και πιο αναλυτικά ως \(\underbrace{V\otimes\cdots\otimes V}_{p\text{ φορές}}\otimes\underbrace{V^*\otimes\cdots\otimes V^*}_{q\text{ φορές}}\)</p>
<h5>Παραδείγματα</h5>
<p>Οι γραμμικές μορφές είναι τανυστές τύπου \((0,1)\) και είναι στοιχεία του \(V^*\)</p>
<p>Οι διγραμμικές μορφές είναι τανυστές τύπου \((0,2)\) και είναι στοιχεία του \(V^*\otimes V^*\)</p>
<p>Τα διανύσματα είναι τανυστές τύπου \((1,0)\) και είναι στοιχεία του \(V\)</p>
<p>Το εσωτερικό γινόμενο είναι τανυστής τύπου \((0,2)\) και είναι στοιχείο του \(V^* \otimes V^*\)</p>
<p>Ομοίως, ορίζοντας τον κατάλληλο χώρο τανυστικού γινομένου, ορίζονται και διάφοροι τανυστές ως στοιχεία τους.</p>
<h4>Σημείωση</h4>
<p>Θα μπορούσαμε να είχαμε αναφέρει τους δύο ορισμούς στην αρχή της σελίδας μαζί με τα βασικά στοιχεία τανυστών.</p>
<p>Το να ξεκινούσαμε όμως το μάθημα λέγοντας ότι οι τανυστές είναι πολυγραμμικές μορφές, ή στοιχεία χώρων τανυστικού γινομένου αντίστοιχα, δεν θα βοηθούσε στην κατανόηση των τανυστών και πιθανότατα θα σας αποθάρρυνε από το να συνεχίσετε παρακάτω.</p>
<p>Για αυτό, επιλέξαμε να ξεκινήσουμε με την περιγραφή των τανυστών, τις ιδιότητες, τους μετασχηματισμούς συντεταγμένων τους, κλπ, και να αφήσουμε τους ορισμούς για τώρα.</p>
<h3 id="how-to-check-if-something-is-a-tensor">Πως Ελέγχουμε Αν Ένα Μαθηματικό Αντικείμενο Είναι Τανυστής</h3>
<p>Στην πράξη, σπάνια χρησιμοποιούμε τους παραπάνω ορισμούς για να ελέγξουμε αν κάτι είναι τανυστής.</p>
<p>Είναι πιο εύκολο να χρησιμοποιούμε την ακόλουθη πρόταση:</p>
<p><i>"Ένα μαθηματικό αντικείμενο είναι τανυστής \(\iff\) κατά οποιαδήποτε αλλαγή συστήματος συντεταγμένων, οι συντεταγμένες του μετασχηματίζονται σύμφωνα με τους τύπους μετασχηματισμού συντεταγμένων των τανυστών".</i></p>
<h4>Παράδειγμα</h4>
<p>Θα ελέγξουμε αν τα διανύσματα είναι τανυστές.</p>
<p>Έστω ένας διανυσματικός χώρος \(V\) και ένα διάνυσμα \(v\in V.\)</p>
<p>Σε ένα σύστημα συντεταγμένων \((x^1,\dots,x^n),\) το διάνυσμα γράφεται ως \(v=v^i\,e_i,\) όπου \(e_i\) είναι τα διανύσματα βάσης και \(v^i\) οι συντεταγμένες του διανύσματος.</p>
<p>Αλλάζουμε σύστημα συντεταγμένων σε \((\tilde{x}^1,\dots,\tilde{x}^n).\)</p>
<p>Όπως έχουμε δει, τα διανύσματα βάσης μετασχηματίζονται ως \(\tilde{e}_{i}=\cfrac{\partial x^j}{\partial \tilde{x}^{i}}\,e_j\)</p>
<p>Επειδή θέλουμε το διάνυσμα \(v\) να παραμένει το ίδιο, ως γεωμετρικό αντικείμενο, θα πρέπει να ισχύει \(\tilde{v}^i\,\tilde{e}_i=v^i\,e_i\)</p>
<p>Αντικαθιστώντας σε αυτήν την σχέση, τον μετασχηματισμό των βάσεων, παίρνουμε \(\tilde{v}^i \,\cfrac{\partial x^j}{\partial \tilde{x}^{i}}\,e_j=v^i\,e_i\)</p>
<p>Και το \(i\) και το \(j\) είναι δείκτες άθροισης και παίρνουν τις ίδιες τιμές, επομένως μπορούμε να τους μετονομάσουμε χωρίς να αλλάξει η σημασία της σχέσης.</p>
<p>Μπορούμε δηλαδή να γράψουμε \(\tilde{v}^i \,\cfrac{\partial x^j}{\partial \tilde{x}^{i}}\,e_j=v^j\,e_j\)</p>
<p>Έτσι, οι συντελεστές των \(e_j\) θα πρέπει να είναι ίσοι. Δηλαδή \(\,\,\tilde{v}^i \,\cfrac{\partial x^j}{\partial \tilde{x}^i}=v^j\)</p>
<p>Πολλαπλασιάζουμε με τον αντίστροφο του \(\cfrac{\partial x^j}{\partial \tilde{x}^i},\) τον \(\cfrac{\partial \tilde{x}^k}{\partial x^j},\) και παίρνουμε \(\,\,\tilde{v}^i \,\cfrac{\partial \tilde{x}^k}{\partial x^j}\,\cfrac{\partial x^j}{\partial \tilde{x}^i}=\cfrac{\partial \tilde{x}^k}{\partial x^j}\,v^j\)</p>
<p>Το \(\cfrac{\partial \tilde{x}^k}{\partial x^j}\,\cfrac{\partial x^j}{\partial \tilde{x}^i}\) είναι ο γνωστός, από τον απειροστικό λογισμό, κανόνας της αλυσίδας. Δηλαδή, ισούται με \(\cfrac{\partial\tilde{x}^k}{\partial\tilde{x}^i}.\)</p>
<p>Τα \(\tilde{x}^k\) και \(\tilde{x}^i\) με \(i,k=1,\dots,n,\) είναι οι συντεταγμένες από το νέο σύστημα συντεταγμένων.</p>
<p>Αν για παράδειγμα είναι οι πολικές συντεταγμένες, θα είναι οι \(r,θ.\) Αν είναι οι Καρτεσιανές συντεταγμένες, στον \(\mathbb{R}^3,\) θα είναι οι \(x,y,z.\)</p>
<p>Επομένως, αφού έχουμε να κάνουμε με τις συντεταγμένες ενός συστήματος και όχι με συναρτήσεις, η μερική παράγωγος \(\cfrac{\partial\tilde{x}^k}{\partial\tilde{x}^i}\) μπορεί να ισούται είτε με \(0,\) αν \(k\neq i,\) είτε με \(1,\) αν \(k=i.\)</p>
<p>Άρα \(\cfrac{\partial\tilde{x}^k}{\partial\tilde{x}^i}=δ^k_i\)</p>
<p>Επιστρέφοντας στην παραπάνω ισότητα, έχουμε \(\,\,\tilde{v}^i \,δ^k_i=\cfrac{\partial \tilde{x}^k}{\partial x^j}\,v^j \iff \tilde{v}^k=\cfrac{\partial \tilde{x}^k}{\partial x^j}\,v^j\)</p>
<p>Αυτός είναι ακριβώς ο τύπος μετασχηματισμού ενός τανυστή τύπου \((1,0).\)</p>
<p>Άρα, τα διανύσματα είναι ανταλλοίωτοι τανυστές πρώτης τάξης.</p>
<hr>
<h2 id="metric-tensor">Μετρικός Τανυστής</h2>
<p>Έστω \(n-\)διάστατος διανυσματικός χώρος \(V\) και \(B_V=\{e_1,\dots,e_n\}\) μια βάση του.</p>
<p>Ο <b>μετρικός τανυστής</b> είναι μια συμμετρική διγραμμική μορφή \(g:V\times V\to\mathbb{R}\) με \(g_{ij}=g(e_i,e_j)=e_i \cdot e_j\)</p>
<h4>Ιδιότητες</h4>
<ul>
<li>Είναι συναλλοίωτος τανυστής δεύτερης τάξης (τύπου \((0,2)\)).</li>
<li>Γράφεται ως \(n\times n\) πίνακας.</li>
<li>Είναι συμμετρικός, άρα \(g_{ij}=g_{ji}\)</li>
<li>Ο αντίστροφος του είναι ο ανταλλοίωτος τανυστής \(g^{ij}\)</li>
</ul>
<h3 id="examples-of-metric-tensor">Παραδείγματα</h3>
<p>\(1)\) Στον \(\mathbb{R}^2\) και ως προς την βάση \(\{(0,1),(1,0)\},\) ο μετρικός τανυστής είναι:</p>
<ul>
<li>\(g_{11}=(0,1)\cdot (0,1)=0+1=1\)</li>
<li>\(g_{12}=(0,1)\cdot (1,0)=0+0=0\)</li>
<li>\(g_{21}=(1,0)\cdot (0,1)=0+0=0\)</li>
<li>\(g_{22}=(1,0)\cdot (1,0)=1+0=1\)</li>
</ul>
<p>Δηλαδή, \(g_{ij}=\begin{pmatrix}1&0\\0&1\end{pmatrix}\)</p>
<p>Γενικά, στον \(\mathbb{R}^n\) και εφόσον χρησιμοποιούμε καρτεσιανές συντεταγμένες, ισχύει \(g_{ij}=δ_{ij}\)</p>
<p>\(2)\) Στον \(\mathbb{R}^2\) χρησιμοποιώντας πολικές συντεταγμένες, \(x=r\cos(θ)\) και \(y=r\sin(θ),\) άρα \((x,y)=(r\cos(θ),r\sin(θ)),\) ισχύει:</p>
<p class="math-container">\(\quad ! \quad e_1=\cfrac{\partial}{\partial r} (r\cos(θ),r\sin(θ))=(\cos(θ),\sin(θ))\)</p>
<p class="math-container">\(\quad ! \quad e_2=\cfrac{\partial}{\partial θ} (r\cos(θ),r\sin(θ))=(-r\sin(θ),r\cos(θ))\)</p>
<p class="math-container">\(\quad ! \quad g_{11}=e_1\cdot e_1=\cos^2(θ)+\sin^2(θ)=1\)</p>
<p class="math-container">\(\quad ! \quad g_{12}=g_{21}=e_1\cdot e_2=-r\cos(θ)\sin(θ)+r\cos(θ)\sin(θ)=0\)</p>
<p class="math-container">\(\quad ! \quad g_{22}=e_2\cdot e_2=r^2\sin^2(θ)+r^2\cos^2(θ)=r^2\)</p>
<p>Άρα \(g_{ij}=\begin{pmatrix}1&0\\0&r^2\end{pmatrix}\)</p>
<p>\(3)\) Σε μία κανονική επιφάνεια στον \(\mathbb{R}^3,\) δηλαδή αυτές για τις οποίες μιλάμε στο μάθημα <a href="/differential-geometry-I/gr/">"Διαφορική Γεωμετρία <span class="consolas">I</span>"</a>, ο μετρικός τανυστής είναι η πρώτη θεμελιώδης μορφή.</p>
<p>Δηλαδή \(g_{ij}=\begin{pmatrix}E&F\\F&G\end{pmatrix}\)</p>
<h3 id="uses-of-metric-tensor">Χρήσεις Του Μετρικού Τανυστή</h3>
<p>Υπάρχουν πολλές χρήσεις. Μερικές είναι:</p>
<p>\(1)\) Μήκος διανύσματος: \(\,\,\|v\|=\sqrt{g_{ij}\,v^i\,v^j}\)</p>
<p>\(2)\) Στοιχείο τετραγωνικής απόστασης:</b> \(\,\, ds^2=g_{ij}\,dx^i\,dx^j\)</p>
<h4>\(3)\) Αλλαγή Θέσης Δεικτών</h4>
<p>Χρησιμοποιώντας τον μετρικό τανυστή, μπορούμε να μετατρέψουμε έναν άνω δείκτη σε κάτω δείκτη και το αντίστροφο.</p>
<p>Αυτό βοηθάει σε διάφορες περιπτώσεις, όπως για παράδειγμα στο να μετατρέψουμε ανταλλοίωτους ή συναλλοίωτους τανυστές σε μεικτούς και έτσι να μπορέσουμε να πραγματοποιήσουμε την συστολή τους.</p>
<p>Έστω τανυστές \(T_i,\) \(S^i,\) \(A^i_j,\) ο μετρικός τανυστής \(g_{ij}\) και ο αντίστροφος του, ο \(g^{ij}.\)</p>
<p>Ισχύουν:</p>
<ul>
<li>\(T^i=g^{ij}\,T_j\)</li>
<li>\(S_i=g_{ij}\,S^j\)</li>
<li>\(A^{ij}=g^{jk}\,A^i_k\)</li>
<li>\(A_{ij}=g_{ik}\,A^k_j\)</li>
</ul>
<p>Υπάρχουν τύποι για τανυστές οποιασδήποτε τάξης, όμως δεν θα ασχοληθούμε παραπάνω σε αυτό το μάθημα.</p>
<p>Θέλαμε απλώς να αναφέρουμε ότι υπάρχει αυτή η δυνατότητα.</p>
<h5>Σημαντικό</h5>
<p>Όπως είπαμε πριν, στον \(\mathbb{R}^n\) με Καρτεσιανές συντεταγμένες, ο μετρικός τανυστής είναι ο \(g_{ij}=δ_{ij}\)</p>
<p>Επομένως, για τις συντεταγμένες \(v^i\) ενός διανύσματος, ισχύει \(v_i=δ_{ij}\,v^j,\) δηλαδή \(v_i=v^i.\)</p>
<p>Για αυτό τον λόγο, στα υπόλοιπα μαθήματα, συνηθίζεται να χρησιμοποιούμε κάτω δείκτες και για τα διανύσματα.</p>
<p>Και επειδή πριν δείτε το συγκεκριμένο μάθημα, πιθανότατα δουλεύατε πάντα στον \(\mathbb{R}^n\) με Καρτεσιανές συντεταγμένες, είναι λογικό να έχετε συνηθίσει να χρησιμοποιείτε κάτω δείκτες για τα πάντα.</p>
<p>Αυτός είναι και ο λόγος που η τανυστική ανάλυση συνήθως φαίνεται δύσκολη στην αρχή: γιατί αλλάζουν οι συμβολισμοί που είχαμε συνηθίσει να βλέπουμε εδώ και χρόνια.</p>
<p>Βέβαια, αν έχετε φτάσει σε αυτό το σημείο της σελίδας, πιθανότατα θα έχετε ξεπεράσει τις όποιες δυσκολίες είχατε στην αρχή.</p>
<p>Τέλος, το ότι σε αυτήν την περίπτωση χρησιμοποιούμε μόνο κάτω δείκτες, σημαίνει ότι ενδεχομένως η σύμβαση του Einstein να ισχύει και για περιπτώσεις όπου ο επαναλαμβανόμενος δείκτης βρίσκεται και τις δύο φορές κάτω ή και τις δύο φορές πάνω (για παράδειγμα \(a_i\,v_i\)).</p>
<p>Για αποφυγή παρεξηγήσεων, εμείς θα συνεχίσουμε να χρησιμοποιούμε τους κανονικούς συμβολισμούς στο υπόλοιπο του μαθήματος, ακόμη και αν σε κάποιο παράδειγμα βρισκόμαστε στον \(\mathbb{R}^n\) με Καρτεσιανές συντεταγμένες.</p>
<hr>
<h2 id="ordinary-partial-differentiation">Διαφόριση Τανυστών</h2>
<p>Θα δούμε δύο είδη διαφόρισης, την συνήθη και την συναλλοίωτη.</p>
<p>Το ποια από τις δύο χρησιμοποιείται εξαρτάται από τον τανυστή και τον χώρο στον οποίο βρίσκεται.</p>
<h3>Συνήθης Διαφόριση</h3>
<p>Αφορά:</p>
<ul>
<li>Βαθμωτές συναρτήσεις (τανυστές μηδενικής τάξης) σε οποιονδήποτε χώρο και ανεξαρτήτως του συστήματος συντεταγμένων.</li>
<li>Οποιονδήποτε τανυστή βρίσκεται στον χώρο \(\mathbb{R}^n\) χρησιμοποιώντας γραμμικό σύστημα συντεταγμένων.</li>
</ul>
<p>Στην πρώτη περίπτωση, έχουμε τις βαθμωτές συναρτήσεις και η διαφόριση γίνεται με μερικές παραγώγους (ή μία παράγωγο αν πρόκειται για συνάρτηση μίας μεταβλητής), όπως γνωρίζουμε από τα μαθήματα απειροστικού λογισμού.</p>
<p>Στην δεύτερη περίπτωση:</p>
<p>Βρισκόμαστε στον \(\mathbb{R}^n\) και χρησιμοποιούμε Καρτεσιανές συντεταγμένες \((x^1,\dots,x^n).\)</p>
<p>Έστω τανυστής <span class="big">\(T^{i_1,\dots,i_r}_{j_1,\dots,j_s}\)</span></p>
<p>Για κάθε \(x^i,\) η μερική παράγωγος \(\cfrac{\partial}{\partial x^i}\) συμβολίζεται με \(\partial_i\)</p>
<p>Έτσι, με <span class="big">\(\partial_i\,T^{i_1,\dots,i_r}_{j_1,\dots,j_s}\)</span> συμβολίζεται η παράγωγος του τανυστή \(T\) ως προς την συντεταγμένη \(x^i\) και υπολογίζεται παραγωγίζοντας κάθε συνιστώσα του \(T\) με την \(\partial_i\)</p>
<h4>Παράδειγμα</h4>
<p>Βρισκόμαστε στον \(\mathbb{R}^2\) με Καρτεσιανές συντεταγμένες \((x,y).\)</p>
<p>Έστω τανυστής \(V=(xy^2,\cos(x))\) (διανυσματικό πεδίο).</p>
<p>Δηλαδή:</p>
<ul>
<li>\(x^1=x\)</li>
<li>\(x^2=y\)</li>
<li>\(V^1=xy^2\)</li>
<li>\(V^2=\cos(x)\)</li>
<li>\(\partial_1=\cfrac{\partial}{\partial x}\)</li>
<li>\(\partial_2=\cfrac{\partial}{\partial y}\)</li>
</ul>
<p>Επομένως:</p>
<ul>
<li>\(\partial_1\,V^1=\partial_1\,xy^2=y^2\)</li>
<li>\(\partial_1\,V^2=\partial_1\,\cos(x)=-\sin(x)\)</li>
<br>
<li>\(\partial_2\,V^1=\partial_2\,xy^2=2xy\)</li>
<li>\(\partial_2\,V^2=\partial_2\,\cos(x)=0\)</li>
</ul>
<p>Άρα \(\,\,\partial_1\,V=(y^2,-\sin(x))\,\,\) και \(\,\,\partial_2\,V=(2xy,0).\)</p>
<p>Όπως είδατε, η διαδικασία είναι γνωστή (πιθανότατα θα έχετε διαφορίσει ένα διανυσματικό πεδίο κάποια στιγμή), το μόνο που αλλάζει είναι οι συμβολισμοί.</p>
<p>Η διαδικασία είναι η ίδια και για τανυστές ανώτερης τάξης, απλά θα υπάρχουν περισσότερες συνιστώσες.</p>
<h3 id="covariant-differentiation">Συναλλοίωτη Διαφόριση</h3>
<p>Αφορά:</p>
<ul>
<li>Οποιονδήποτε τανυστή βρίσκεται στον \(\mathbb{R}^n\) χρησιμοποιώντας καμπυλόγραμμο σύστημα συντεταγμένων.</li>
<li>Οποιονδήποτε τανυστή δεν βρίσκεται στον \(\mathbb{R}^n.\)</li>
</ul>
<p>Αρχικά, ο λόγος που η συνήθης διαφόριση δεν λειτουργεί σε αυτές τις περιπτώσεις, είναι ότι οι βάσεις σε αυτούς του χώρους δεν είναι σταθερές, αλλά αλλάζουν από σημείο σε σημείο.</p>
<p>Οι κανόνες διαφόρισης που χρησιμοποιούσαμε μέχρι τώρα, είχαν ως δεδομένο ότι οι βάσεις είναι σταθερές, και έτσι δεν θα λειτουργούν σωστά εδώ.</p>
<p>Για αυτό τον λόγο, χρησιμοποιούμε την λεγόμενη <b>Συναλλοίωτη διαφόριση.</b></p>
<p>Πριν εξηγήσουμε πως λειτουργεί, να αναφερθεί ότι ΔΕΝ έχει σχέση με τους συναλλοίωτους τανυστές. Αφορά οποιονδήποτε τανυστή, είτε συναλλοίωτο, είτε ανταλλοίωτο, είτε μεικτό.</p>
<h4>Διαδικασία</h4>
<p>Βρισκόμαστε σε κάποιον χώρο, είτε στον \(\mathbb{R}^n,\) είτε όχι, και χρησιμοποιούμε συντεταγμένες \((x^1,\dots,x^n).\)</p>
<p>Έστω τανυστής <span class="big">\(T^{i_1,\dots,i_r}_{j_1,\dots,j_s}\)</span></p>
<p>Η συναλλοίωτη παράγωγος του τανυστή \(T\) ως προς την συντεταγμένη \(x^k,\) συμβολίζεται με <span class="big">\(\nabla_k\,T^{i_1,\dots,i_r}_{j_1,\dots,j_s}\)</span> και ισούται με την συνήθη μερική παράγωγο του ως προς \(x^k,\) την <span class="big">\(\partial_k\,T^{i_1,\dots,i_r}_{j_1,\dots,j_s},\)</span> μαζί με κάποιους έξτρα όρους οι οποίοι "διορθώνουν" την συνήθη μερική παράγωγο που αγνοεί την αλλαγή βάσης.</p>
<p>Συγκεκριμένα:</p>
<ul>
<li>Για κάθε άνω δείκτη \(i_a,\) δηλαδή για κάθε \(a=1,\dots,r,\) προστίθεται ο όρος <span class="big">\(\,\,Γ^{i_a}_{k\,l}\,T^{i_1,\dots,l,\dots,i_r}_{j_1,\dots,j_s}\,,\,\)</span> όπου το \(l\) αντικαθιστά το \(i_a\) στους άνω δείκτες του \(T\) και δημιουργεί άθροισμα λόγω της σύμβασης του Einstein.</li>
<li>Για κάθε κάτω δείκτη \(j_b,\) δηλαδή για κάθε \(b=1,\dots,s,\) αφαιρείται ο όρος <span class="big">\(\,\,Γ^{l}_{k\,j_b}\,T^{i_1,\dots,i_r}_{j_1,\dots,l,\dots,j_s}\,,\,\)</span> όπου το \(l\) αντικαθιστά το \(j_b\) στους κάτω δείκτες του \(T\) και δημιουργεί άθροισμα λόγω της σύμβασης του Einstein.</li>
<li>Τα σύμβολα \(Γ^k_{ij}\) λέγονται σύμβολα Christoffel και οι τιμές τους εξαρτώνται από την γεωμετρική δομή του χώρου στον οποίο βρισκόμαστε. Δεν υπάρχουν δηλαδή συγκεκριμένοι τύποι υπολογισμού τους που να ισχύουν σε κάθε χώρο. Για παράδειγμα, στο μάθημα <a href="/differential-geometry-I/gr/">"Διαφορική Γεωμετρία <span class="consolas">I</span>"</a> (στο κομμάτι "Τύποι Των Gauss Και Weingarten"), είδαμε τον τύπο υπολογισμού τους στην περίπτωση που βρισκόμαστε σε μία κανονική επιφάνεια στον \(\mathbb{R}^3.\)</li>
</ul>
<p>Δηλαδή:</p>
<h5>Τανυστές Μηδενικής Τάξης</h5>
<p>Ο τανυστής \(T\) δεν έχει δείκτες και άρα δεν προστίθεται, ούτε αφαιρείται κανένας όρος στην συνήθη μερική παράγωγο.</p>
<ul><li>\(\nabla_k\,T=\partial_k\,T\)</li></ul>
<p>Δηλαδή, η συναλλοίωτη παράγωγος ταυτίζεται με την συνήθη παράγωγο.</p>
<h5>Ανταλλοίωτοι Τανυστές Πρώτης Τάξης</h5>
<p>Ο τανυστής είναι της μορφής \(T^i\) και άρα πρέπει να προστεθεί ένας όρος στην συνήθη μερική παράγωγο.</p>
<ul><li>\(\nabla_k\,T^i=\partial_k\,T^i+Γ^i_{k\,l}\,T^l\)</li></ul>
<p>Υπενθυμίζουμε ότι το \(l\) δημιουργεί άθροισμα.</p>
<h5>Συναλλοίωτοι Τανυστές Πρώτης Τάξης</h5>
<p>Ο τανυστής είναι της μορφής \(T_i\) και άρα πρέπει να αφαιρεθεί ένας όρος από την συνήθη μερική παράγωγο.</p>
<ul><li>\(\nabla_k\,T_i=\partial_k\,T_i-Γ^l_{k\,i}\,T_l\)</li></ul>
<p>Υπενθυμίζουμε ότι το \(l\) δημιουργεί άθροισμα.</p>
<h5>Οποιοσδήποτε Τανυστής</h5>
<p>Ο τανυστής έχει την μορφή <span class="big">\(T^{i_1,\dots,i_r}_{j_1,\dots,j_s}\)</span> και άρα πρέπει να προσθέσουμε \(r\) όρους και να αφαιρέσουμε \(s\) όρους από την συνήθη μερική παράγωγο.</p>
<p class="math-container big">\(\quad ! \quad \nabla_k\,T^{i_1,\dots,i_r}_{j_1,\dots,j_s}=\partial_k\,T^{i_1,\dots,i_r}_{j_1,\dots,j_s}+\underbrace{Γ^{i_1}_{kl}\,T^{l,i_2,\dots,i_r}_{j_1,\dots,j_s}+Γ^{i_2}_{kl}\,T^{i_1,l,\dots,i_r}_{j_1,\dots,j_s}+\cdots+Γ^{i_r}_{kl}\,T^{i_1,\dots,i_{r-1},l}_{j_1,\dots,j_s}}_{r \text{ όροι, στους οποίους το } l \text{ αντικαθιστά κάθε φορά και έναν άνω δείκτη } i_a}-\underbrace{Γ^{l}_{kj_1} T^{i_1,\dots,i_r}_{l,j_2,\dots,j_s}-Γ^{l}_{kj_2} T^{i_1,\dots,i_r}_{j_1,l,\dots,j_s}-\cdots-Γ^{l}_{kj_s} T^{i_1,\dots,i_r}_{j_1,\dots,j_{s-1},l}}_{s \text{ όροι, στους οποίους το } l \text{ αντικαθιστά κάθε φορά και έναν κάτω δείκτη } j_b}\)</p>
<p>Η αλήθεια είναι ότι ο τύπος φαίνεται τρομακτικός καθώς είναι γεμάτος διαφορετικά σύμβολα, όμως στην πραγματικότητα ποτέ δεν θα δουλέψετε με την γενική του μορφή.</p>
<h5>Παράδειγμα</h5>
<p>Βρισκόμαστε στον \(\mathbb{R}^2\) χρησιμοποιώντας πολικές συντεταγμένες \((r,θ).\)</p>
<p>Έστω τανυστής \(T^i_j=\begin{pmatrix}1&0\\0&r\end{pmatrix}\)</p>
<p>Δηλαδή:</p>
<ul>
<li>\(x^1=r\)</li>
<li>\(x^2=θ\)</li>
<li>\(T^1_1=1\)</li>
<li>\(T^1_2=0\)</li>
<li>\(T^2_1=0\)</li>
<li>\(T^2_2=r\)</li>
<li>\(\partial_1=\cfrac{\partial}{\partial r}\)</li>
<li>\(\partial_2=\cfrac{\partial}{\partial θ}\)</li>
</ul>
<p>Επίσης, βρισκόμαστε στον \(\mathbb{R}^2\) με πολικές συντεταγμένες, στον οποίο τα σύμβολα Christoffel υπολογίζονται από τον τύπο \(Γ^k_{ij}=\cfrac{1}{2}\,g^{kl}\,\biggr(\partial_i\,g_{jl}+\partial_j\,g_{il}-\partial_l\,g_{ij}\biggr),\) με \(i,j,k,l=1,2,\) όπου \(g\) είναι ο μετρικός τανυστής και όπως είχαμε δει πιο πριν, είναι ο \(g_{ij}=\begin{pmatrix}1&0\\0&r^2\end{pmatrix}.\)</p>
<p>Ο αντίστροφος του είναι ο \(g^{ij}=\begin{pmatrix}1&0\\0&\cfrac{1}{r^2}\end{pmatrix}\)</p>
<p>Κάνοντας τους υπολογισμούς, βρίσκουμε:</p>
<ul>
<li>\(Γ^1_{22}=-r\)</li>
<li>\(Γ^2_{12}=Γ^2_{21}=\cfrac{1}{r}\)</li>
<li>Όλα τα υπόλοιπα ισούνται με \(0.\)</li>
</ul>
<p>Αυτά τα αναφέραμε γιατί χρειάζονται στους υπολογισμούς.</p>
<p>Τώρα, ας βρούμε την συναλλοίωτη παράγωγο \(\nabla_1\,T^i_j\)</p>
<p>Ο τανυστής έχει έναν άνω και έναν κάτω δείκτη, άρα:</p>
<p>\(\nabla_1\,T^i_j=\partial_1\,T^i_j+Γ^i_{1l}\,T^l_j-Γ^l_{1j}\,T^i_l\)</p>
<p>Το \(l\) παίρνει τις τιμές \(1,2\) όπως και τα \(i,j,\) άρα πραγματοποιώντας τα αθροίσματα:</p>
<p class="math-container">\(\quad ! \quad \nabla_1\,T^i_j=\partial_1\,T^i_j+Γ^i_{11}\,T^1_j+Γ^i_{12}\,T^2_j-Γ^1_{1j}\,T^i_1-Γ^2_{1j}\,T^i_2\)</p>
<p>Αυτό ήταν όλο. Τώρα απλά υπολογίζουμε την κάθε συνιστώσα αντικαθιστώντας τις τιμές των \(i,j\) στην κάθε περίπτωση:</p>
<p class="math-container">\(\quad ! \quad \nabla_1\,T^1_1=\partial_1\,T^1_1+Γ^1_{11}\,T^1_1+Γ^1_{12}\,T^2_1-Γ^1_{11}\,T^1_1-Γ^2_{11}\,T^1_2=0+0\cdot 1+0\cdot 0-0\cdot 1-0\cdot 0=0\)</p>
<p class="math-container">\(\quad ! \quad \nabla_1\,T^1_2=\partial_1\,T^1_2+Γ^1_{11}\,T^1_2+Γ^1_{12}\,T^2_2-Γ^1_{12}\,T^1_1-Γ^2_{12}\,T^1_2=0+0\cdot 0+0\cdot r+0\cdot 1+\cfrac{1}{r}\cdot 0=0\)</p>
<p class="math-container">\(\quad ! \quad \nabla_1\,T^2_1=\partial_1\,T^2_1+Γ^2_{11}\,T^1_1+Γ^2_{12}\,T^2_1-Γ^1_{11}\,T^2_1-Γ^2_{11}\,T^2_2=0+0\cdot 1+\cfrac{1}{r}\cdot 0-0\cdot 0-0\cdot r=0\)</p>
<p class="math-container">\(\quad ! \quad \nabla_1\,T^2_2=\partial_1\,T^2_2+Γ^2_{11}\,T^1_2+Γ^2_{12}\,T^2_2-Γ^1_{12}\,T^2_1-Γ^2_{12}\,T^2_2=1+0\cdot 0+\cfrac{1}{r}\cdot r+0\cdot 0-\cfrac{1}{r}\cdot r=1\)</p>
<p>Σε αυτό το παράδειγμα έτυχε όλες οι συνιστώσες να είναι σταθερές.</p>
<p>Προφανώς αυτό δεν είναι υποχρεωτικό, θα μπορούσαν να είναι βαθμωτές συναρτήσεις όπως συμβαίνει και στις συνήθεις παραγώγους.</p>
<p>Η διαδικασία είναι η ίδια και για την \(\nabla_2\,T^i_j\)</p>
<hr>
<h2 id="tensor-form-of-gradient">Τανυστική Μορφή Γνωστών Μαθηματικών Εννοιών</h2>
<p>Βρισκόμαστε στον \(\mathbb{R}^n\) και χρησιμοποιούμε Καρτεσιανές συντεταγμένες.</p>
<h3>Τανυστική Μορφή Της Κλίσης (Ανάδελτα)</h3>
<p>Έστω \(f(x^1,\dots,x^n)\) μια βαθμωτή συνάρτηση (τανυστής μηδενικής τάξης).</p>
<p>Η κλίση της \(f\) ορίζεται ως \(\nabla f=\left(\cfrac{\partial f}{\partial x^1},\dots,\cfrac{\partial f}{\partial x^n}\right)\)</p>
<p>Η κλίση της \(f\) είναι συναλλοίωτος τανυστής πρώτης τάξης και γράφεται ως \((\nabla f)_i=\partial_i f\)</p>
<h3 id="tensor-form-of-divergence">Τανυστική Μορφή Της Απόκλισης</h3>
<p>Έστω \(F(x^1,\dots,x^n)=(F^1,\dots,F^n)\) ένα διανυσματικό πεδίο (τανυστής πρώτης τάξης).</p>
<p>Η απόκλιση του \(F\) ορίζεται ως \(\displaystyle \nabla \cdot F=\sum_{i=1}^n \cfrac{\partial F^i}{\partial x^i}\)</p>
<p>Η απόκλιση του \(F\) είναι τανυστής μηδενικής τάξης και γράφεται ως \(\nabla \cdot F=\partial_i\,F^i\)</p>
<h3 id="tensor-form-of-curl">Τανυστική Μορφή Του Στροβιλισμού</h3>
<p>Έστω \(F(x^1,x^2,x^3)=(F^1,F^2,F^3)\) ένα διανυσματικό πεδίο (τανυστής πρώτης τάξης).</p>
<p>Ο στροβιλισμός του \(F\) ισούται με \(\nabla\times F=\begin{vmatrix}\vec{i}&\vec{j}&\vec{k}\\\cfrac{\partial}{\partial x^1}&\cfrac{\partial}{\partial x^2}&\cfrac{\partial}{\partial x^3}\\F^1&F^2&F^3\end{vmatrix}\)</p>
<p>Ο στροβιλισμός του \(F\) είναι ένας ανταλλοίωτος τανυστής πρώτης τάξης και γράφεται ως \((\nabla\times F)^i=ε^{ijk}\,\partial_j\,F_k\,,\) όπου \(ε^{ijk}\) είναι το σύμβολο Levi-civita.</p>
<h4>Σημείωση</h4>
<p>Για να κατεβάσουμε τον δείκτη \(k,\) δηλαδή για να χρησιμοποιήσουμε \(F_k\) αντί για \(F^k,\) πρέπει να χρησιμοποιήσουμε τον τύπο \(F_k=g_{kj}\,F^j\)</p>
<p>Επειδή όμως είμαστε στον \(\mathbb{R}^3\) με Καρτεσιανές συντεταγμένες, ισχύει \(g_{ij}=δ_{ij}\) και άρα \(F_k=F^k.\)</p>
<h3 id="tensor-form-of-Laplacian">Τανυστική Μορφή Της Λαπλασιανής</h3>
<br>
<h4>Βαθμωτές Συναρτήσεις</h4>
<p>Έστω \(f(x^1,\dots,x^n)\) μια βαθμωτή συνάρτηση (τανυστής μηδενικής τάξης).</p>
<p>Η Λαπλασιανή της \(f\) ορίζεται ως \(\displaystyle\nabla^2 f=\sum_{i=1}^n\cfrac{\partial^2 f}{\partial x^i \partial x^i}\)</p>
<p>Η Λαπλασιανή της \(f\) είναι τανυστής μηδενικής τάξης και γράφεται ως \(\nabla^2 f=δ^{ij}\,\partial_i\,\partial_j\,f\)</p>
<h4>Διανυσματικά Πεδία</h4>
<p>Έστω \(F(x^1,\dots,x^n)=(F^1,\dots,F^n)\) ένα διανυσματικό πεδίο (τανυστής πρώτης τάξης).</p>
<p>Η Λαπλασιανή του \(F\) ορίζεται ως \(\nabla^2 F=(\nabla^2 F^1,\dots,\nabla^2 F^n)\) (υπενθυμίζεται ότι τα \(F^i\) είναι βαθμωτές συναρτήσεις).</p>
<p>Η Λαπλασιανή του \(F\) είναι ένας ανταλλοίωτος τανυστής πρώτης τάξης και γράφεται ως \(\displaystyle (\nabla^2 F)^k=δ^{ij}\,\partial_i\,\partial_j\,F^k\)</p>
</main>
<footer>
<hr>
<br>
<a href="#" id="back-to-top">Επιστροφή πάνω</a>
<div id="end-of-page">
<div class="end-of-page-component" id="technical-issues">
<h2>Τεχνικά Προβλήματα</h2>
<p>Αν κάποια στιγμή τα μαθηματικά σύμβολα δεν εμφανίζονται σωστά, μπορείτε να επισκεφτείτε την ακόλουθη σελίδα:</p>
<a href="/help/gr/" class="doNotStyle">Βοήθεια</a>
</div>
<div class="end-of-page-component">
<h2>Χρήσιμα Links</h2>
<a href="#" class="doNotStyle">Επιστροφή πάνω</a>
<a href="/gr/" class="doNotStyle">Αρχική Σελίδα</a>
<a href="/library/gr/" class="doNotStyle">Βιβλιοθήκη</a>
</div>
<div class="end-of-page-component" id="contact-us">
<h2>Τρόποι Επικοινωνίας</h2>
<div><b>Email:</b> contact@freemath13.com</div>
<div><b>instagram:</b> freemath13.gr</div>
</div>
</div>
<div id="ending">&copy; FreeMath13. All rights reserved</div>
</footer>
</body>
</html>